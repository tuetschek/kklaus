Před zákonem jsme si rovni. Méně se nám někdy zamlouvá, že nejsme stejní ve
vybavenosti pílí, pracovitostí, ambicemi, talentem, odvahou, schopností
riskovat, ale ani štěstím. Nemůže to být jinak. Vyvarujme se závisti, která nás
potichu a nenápadně zevnitř rozežírá. Pomáhejme si. Individuálně, formou
charity a kolektivně, formou sociální politiky. Ani ten nejslabší z nás nesmí
mít pocit, že jsme na něj zapomněli. Ale nečiňme tak za cenu vymazávání
přirozených lidských rozdílů, protože tím bychom umrtvovali všechno živé.
Stejně jako dosud nikdo nevynalezl stroj, srovnávající na jednu úroveň naše
zdraví, naši krásu, naše IQ, naše výtvarné či hudební schopnosti, stejně tak se
nesnažme vytvořit společenský mechanismus, který by nás přitesával podle jedné
šablony.

 
Klaďme si vznešené cíle, ale ať jsou to spíše cíle Camusova Mýtu o Sysifovi,
cíle snad nedosažitelné, ale opravdové, než cíle, které jsou jen „naoko“ a
které se vyhlašují jen proto, aby jedni vypadali lépe než druzí. Moralizujme
jen tehdy, dosvědčujeme-li to, co hlásáme, svým vlastním konáním.
 
Nepromarněme dnešní šanci. Překonejme zbytečné animozity našich každodenních
politických střetů, tak logické ve vypjatých prvních polistopadových letech,
tak nepodstatné ve vztahu k historickým úkolům, které právě řešíme.
Spolupracujme v úsilí o lepší příští současných a budoucích generací naší země.
 
Od doby přednesení těchto dvou přednášek se v Evropě a v celém světě stalo
mnoho věcí. Prošli jsme relativně krátkým meziválečným obdobím, ve kterém
dominovala Velká hospodářská krize a její destruktivní vliv na politické,
ekonomické a sociální uspořádání. To posunulo svět směrem k etatismu, státnímu
intervencionismu a státu blahobytu. Svět byl také svědkem toho, jak
komunistický Sovětský svaz vybudoval agresivní, všechny kolem sebe utlačující,
nebezpečné imperium, které se stalo hlavním destabilizačním faktorem většiny
20. století. Hitler a jeho národní socialisté se ve stejné chvíli snažili dobýt
svět, zlikvidovat demokracii, zničit celé národy a sjednotit Evropu pod svým
vedením. Události následovaly jedna za druhou. Druhá světová válka byla horší
než ta první. Studená válka, následná dominace Spojených států a rozdělená
Evropa vedly ke zvláštní a zranitelné mezinárodní rovnováze.

Nemyslím si, že je v tomto ohledu mezi malými a velkými národy rozdíl. Nemyslím
si, že jsou malé národy chytřejší, že více milují svobodu, že si více uvědomují
smysl demokracie než národy velké. Nemyslím si, že je evropeismus vhodnější
nebo výhodnější pro malé než velké země (a naopak). Myslím si naopak, že údajný
spor mezi malými a velkými národy je v současnosti jen umělá nebo možná spíše
záměrně vytvářená (protože oficiálně povolená) kritika evropeismu. (Stejně tak
je „povoleno“ kritizovat byrokracii EU nebo zneužívání fondů EU na cestovní
výdaje jednotlivými evropskými poslanci.)

Před devadesáti lety zdůrazňoval Masaryk, že „Fyzická velikost a síla, jež ipso
facto jsou vždy relativní a korrelativní, nejsou ani zárukou, ani základem
práva a nadpráví.“ (s.19). Považuji to za podobný argument. V roce 1915 se
Masaryk samozřejmě daleko více obával velkých národů, než dnes já. Měl pocit,
že musí varovat, že „tak jako není nadčlověka, tak není nadpráva velkých
národů“ (s. 29), ale dnes žijeme v odlišném světě. Evropské učení se
z minulosti je v tomto ohledu mnohem důležitější než kvalita komunitárního
práva nebo než velikost osobností v Evropské komisi. Neměli bychom bojovat
staré války. Bojiště jsou dnes jiná.

Moje odpověď na druhou otázku je ano. Myslím, že „evropská krize“ dnes
existuje, i když jsem ochoten připustit, že slovo krize může být příliš silné.
Jsem připraven modifikovat to tím, že řeknu, že jde o krizi institucionálního
uspořádání EU. Tato krize nevznikla následkem francouzského a nizozemského
referenda. Jejich výsledky byly důsledkem existující krize, ne její příčinou.
Problém vychází z toho, že lidé evropeismu nevěří, že nevěří supranationalismu,
že nevěří, že je nutné rozhodovat v Bruselu. Že lidé cítí obrovský demokratický
deficit. Že existuje hluboká mezera mezi obyčejnými lidmi a politickými elitami
EU, mezi „reálnou“ a politickou Evropou. Lidé v Evropě se i dnes považují
primárně za Čechy, Poláky, Švédy, Angličany, ne za Evropany. Nevidím evropský
lid (demos), který je podmínkou pro skutečně demokratickou celoevropskou
entitu.

Do Mongolska a Mongolskem jsme letěli strašně dlouhou dobu, většinu času nad
neobydlenou pouští Gobi. Písek, krásné hory, na první pohled žádní lidé a žádná
vegetace. Skoro prázdno. Nemůže to být jinak. Země je to dvacetkrát větší než
Česká republika, ale má jenom čtvrtinu obyvatel. Hustota obyvatel je
osmdesátkrát menší než u nás. To ale neznamená, že v hlavním městě nejsou
dopravní zácpy podobné pražským.

Petr Uhl říká obvykle věci, se kterými soudný člověk nemůže souhlasit, ale ne
vždy říká výslovnou lež. Ve svém článku s názvem „Visegrád se dnes už vyplatí“
(Právo 19.9.2006), ve kterém se pokoušel hodnotit vývoj mých názorů na V4, na
což má nepochybně právo, to však udělal. Neměl by uvádět něco, co je naprostou
smyšlenkou a ještě to uvádět v úvozovkách jako přímý citát. Proti tomu, že
říká, že jsem jako premiér vystupoval proti rozvoji visegrádské spolupráce (což
také není pravda, protože jsem např. byl jedním z tvůrců seskupení CEFTA,
neboli Středoevropské zóny volného obchodu, která byla největším,
nejdůležitějším a dosud v ničem nepřekonaným projektem V4), bych touto formou
neprotestoval. To jsou standardní, každodenní novinové útoky.

I když jsme u nás o Evropské ústavě nehlasovali, výsledky referend ve Francii a
Nizozemsku, které zastavily celoevropský ratifikační proces, ovlivnily i nás.
Je dostatečně známo, že jsem se angažoval na straně těch, kteří byli proti
přijetí tohoto dokumentu a že jsem za to byl předmětem mnoha útoků nejen na
naší domácí politické a mediální scéně, ale i mezi bruselskými eurofilními
politiky a komentátory. Proto jsem udělal samostatnou kapitolu i ze svých
vystoupení a textů k evropskému problému.

Za tři roky jsem propůjčil, či udělil, 65státních vyznamenání, vyhlásil 6
různých druhů voleb, dostal k podpisu 327 zákonů, z nichž 19 jsem Poslanecké
sněmovně vrátil a 2 zůstaly bez podpisu, udělil jsem 103 milostí z celkového
počtu 5 626 podaných žádostí, kterými jsem se zabýval a v rámci oficiálních
návštěv jsem s manželkou navštívil všechny kraje České republiky. Zdá se mi, že
i tato čísla jsou jistou výpovědí.

Vystoupeními mnoha našich i zahraničních kapel i sólistů pokračoval v roce 2005
hudební projekt Jazz na Hradě, jehož koncerty vybírám a pravidelně uvádím. Na
Pražském hradě se také podařilo připravit řadu cenných výstav, z nichž ta o
Lucasu Cranachovi – podle ohlasů – patřila k nejvýznamnějším kulturním akcím
uplynulého roku u nás.

Dávno před zřízením této nové – a podle mého přesvědčení nenutné – instituce
všechny vrcholné státní úřady naší země fungovaly jako „ombudsman“ svého druhu.
Na všechny se obracely stovky a tisíce občanů se svými stížnostmi, podněty a
žádostmi. Je samozřejmou povinností všech těchto úřadů snažit se těmto podnětům
vyhovět buď v rámci svých kompetencí, nebo obrácením se na jiný příslušný
státní orgán. Tato povinnost zřízením Vašeho úřadu nebyla z ostatních orgánů
nijak sejmuta, spíše se rozmnožila vícekolejnost styku občana se státem.

věřím, že si dnešní den budete pamatovat po celý život, neboť na složení
slavnostní vojenské přísahy, této významné události v životě profesionálního
vojáka, se nezapomíná. Přísahali jste věrnost republice, zavázali jste se, že
budete stateční a ukáznění. Odvaha, věrnost a obětavost jsou hodnoty, které
mají rozhodující význam i v dnešní době. Buďte proto odvážní ve svých činech,
buďte věrní vlasti a buďte obětaví při plnění svých služebních povinností.

Výroky pana Ratha považuji za mimořádně neslušné a v naší polistopadové éře za
bezprecedentní, ale mým úkolem (a ani osobním záměrem) není – při jmenování
ministra – hodnotit slušnost nebo jiné podobné atributy libovolného kandidáta.
Nemohu se smířit s obviňováním z protiústavnosti a už vůbec ne od jiného
vysokého ústavního činitele. Ústava jasně říká, že členem vlády nemůže být ten,
kdo vykonává činnosti neslučitelné s touto funkcí. Šéfovat Lékařskou komoru je
s funkcí ministra zdravotnictví neslučitelné. To říká ústava, ale to říká i
zdravý rozum. Prosím, aby nebyly zaměňovány pojmy „člen vlády“ a „veřejný
funkcionář“. Proto se opírám o ústavu, která se týká členů vlády a nikoliv
výlučně zákon o střetu zájmů, který se týká i dalších veřejných funkcionářů (a
to zejména ve vztahu k podnikání).

Já na Hradě žádné mocenské centrum nevytvářím. Nevedu žádná zákulisní jednání a
neshromažďuji kolem sebe skupiny lidí, kteří mají na svět a na vývoj v naší
zemi jiný názor než současná vláda. V tomto ohledu jsem solitérem a s vládou či
s dominantní vládní stranou se neutkávám. Angažuji se v konkrétních věcech, ke
kterým mám ústavní pravomoc. Nic více a nic méně. Za mimořádně nefér považuji
od předsedy vlády (nikoli od jemu oddaných novinářů v Právu), že mě tituluje
slovem čestný předseda ODS. To mne uráží více než různé výroky pana Ratha,
protože v této funkci nevystupuji.

Můj předchůdce v prezidentské funkci k mé velké lítosti nechtěl slyšet jiný
názor, než jaký měl on sám. Že bych ho „plísnil“, pravda není. Pouze jsem si
troufal říkat odlišné věcné názory. V tomto smyslu je dnešní situace zcela
odlišná. Nestěžuji si na „plísnění“, pouze žádám, aby byl spor přenesen
z roviny osobní do roviny věcné.

Lidé žijící v severočeském regionu, jehož příroda byla tak těžce poraněna v éře
komunismu, v dobách tzv. plánovaného hospodářství, v situaci, kdy jsme si
dovolili rezignovat na informace přicházející z cen i na soukromé vlastnictví,
které je jediným konečným ochráncem životního prostředí, vědí dobře, o čem
mluvím. Jde jim o prostředí pro život člověka a o kvalitu života člověka,
nikoli o pohodu nějaké anonymní bytosti zvané „životní prostředí“, kterou si
však někteří lidé troufají zastupovat. Toto odlišení je základním východiskem,
to musí být základním kritériem našeho pohledu na tyto věci. Jde nám o
prostředí pro život nás, kteří žijeme, nebo přesněji žijete, právě zde. Proto
se nemůžeme smířit s ideologickými floskulemi v ústech těch, které zajímá spíše
osud všehomíra, než to, jak vypadá potok za vesnicí.

Podstatné je vidět tento problém v kontextu problémů ostatních. Izolovat ho od
ostatních a nadřadit ho nad ostatní je fatálně mylné, i když se to někteří
snaží stále znovu a znovu dělat. Lidská volba je vždycky volbou alternativ,
často dilematických, a proto vyžaduje racionalitu, nehysterii a logické
uvažování. Dnešní soustředění pozornosti na velmi zvláštní problém globálního
oteplování, nesmyslné samo o sobě, hrozí ztrátou pozornosti vůči životnímu
prostředí v malém. To dnešní environmentalisty moc nezajímá z jednoho jediného
důvodu – může být radikálně zlepšeno, či dokonce vyřešeno. A to je nebaví. Oni
potřebují problém, který řešitelný není a který ani nemůže být vyhodnocován
v rámci jejich vlastních životů. To je ideální environmentalistické téma pro
všechny populisty. Zodpovědné lidi zajímá životní prostředí zde a nadosah.
Zajímá je, co se dá konkrétního a bez velkých fanfár udělat. Věřím, že právě o
tom je Vaše dnešní konference.

Vnoučata mám dvě - Vojtíškovi jsou čtyři a Kačence dva a půl roku, ale dobrý
dědeček asi nejsem. Byl jsem daleko lepší tatínek, protože když se narodili mí
dva synové, byl jsem jako antisocialistická a antimarxistická síla vyhozen z
akademie věd. Díky tomu jsem paradoxně měl na své syny daleko víc času než by
měl normální muž v normálním zaměstnání. Když přišla vnoučata, byl jsem v
pozici úplně jiné a vídám je proto méně často než kdybych byl v normální lidské
kariéře a pozici. Takže vnoučátka tak trochu šidím. Snad alespoň o dovolené to
trochu napravím...

I když jsem vyrůstal a žil v Československu, dlouho jsem historické souvislosti
vůbec nechápal. Poprvé jsem se k tomu dobral někdy na začátku osmdesátých let,
kdy jsem si v zimě vyrazil na běžkách po moravsko-slovenské hranici. Javorníky,
Beskydy, Bílé Karpaty... K mému obrovskému údivu jsem uviděl na spoustě míst
hraniční kameny, které tam zbyly z dob válečného Slovenského státu. Pro mě jako
Pražáka, který na běžky jezdí spíš do Krkonoš nebo na Šumavu, to byla věc
naprosto šokující a neznámá. Od té doby jsem si začal historické souvislosti
uvědomovat daleko intenzivněji.

Ve slovenské politické reprezentaci - a teď zdůrazňuji, že netvrdím nic o pěti
milionech slovenských občanů - nebyl nikdo, kdo by neměl vetknuto ve štítu
osamostatnění Slovenska.


To, že se stalo módou všechno spojovat s osobou Vladimíra Mečiara, je osudový
omyl, osudová nepravda a historická křivda. Mohu zodpovědně prohlásit, že při
těch celonočních jednáních byl ve slovenské delegaci právě Mečiar racionálně
uvažujícím člověkem se středovou pozicí. Extrémní bojovníci za okamžité a
bleskové oddělení byli nejenom pan Húska, ale i takové viditelné osoby jako
budoucí prezident pan Kováč, nemluvě o panu Čarnogurském. Proti nim Vladimír
Mečiar nebyl žádným velkým bojovníkem za samostatné Slovensko.

Když jsem oznámil, že vedení ODS se rozhodlo kandidovat mě nikoliv na předsedu
federální vlády, ale na předsedu české vlády, tak to byla skutečně poslední
kapka a taky sdělení, že ODS rezignuje na možnost udržet federaci. Tím se
vracím k původní úvaze. Na Slovensku nebyl jediný důležitý politik, se kterým
bylo možné mluvit o jakémkoliv jiném řešení.

Je naprosto zřejmé, že s rozdělením v té době nejen počítal, ale také se
nesmírně identifikoval. Pochopil, že nemá sebemenší šanci být nadále
československým prezidentem, protože slovenská část Sněmovny národů by mu
evidentně nedala svůj hlas.

To, že jsme uzavřeli už tehdy za pár měsíců dvacet pět mezivládních dohod,
znamená, že mohla být klidně i dvacátá šestá dohoda, že si nebudeme dělit
letadla a necháme si společnou letku. Že ten projekt nevznikl v roce 1992, ale
o deset let později, není žádná zásadní změna vztahu mezi dvěma státy. Jsem pro
smluvní vztahy mezi státy. Také si přeju, aby evropská integrace byla pořád
ještě mezistátní smlouvou a nikoliv vytvořením jednoho superstátu či nadstátu.
Když jsme rozdělili superstát Československo na dva státy a vztahy mezi nimi
děláme na základě dohod, tak by bylo velkou hloupostí, kdybychom vytvářeli
superstát Evropa.

Kdybych si měl vybrat z těchto dvou termínů, tak spíše ta porodní bába, ale
spíš bych se chytil toho - jsme rozdělili. Myslím si, že jsme s Vladimirem
Mečiarem udělali něco jiného. My jsem tu federaci rozdělili s jistým nadhledem,
s jistou velkorysostí. Byli jsem těmi, kteří se dokázali podívat nad drobné
malé šarvátky o jeden obraz támhle a o jedno dělo v té a té vojenské posádce,
protože jsem věděli, že nesmíme tento rozvod zatížit malichernostmi, které sice
význam mají, ale - a to jsme věděli - nesmíme dopustit, aby ovlivnily celek.


Nejezdíme ale všude. Někam nejedeme vůbec, protože si myslíme, že by tento náš
postoj nestačil a že by návštěva takových zemí byla legitimizací místních
poměrů. Všiml si někdo, že to byla moje vůbec první návštěva (včetně návštěv
v mých předcházejících funkcích, čili od roku 1989) v některé postsovětské zemi
mimo Ruska? Že jsem s výjimkou Egypta nikdy nebyl v Africe? A s výčtem zemí,
kde jsem nebyl a ani jet nehodlám, bych mohl pokračovat.

Založení ČVUT před třemi sty lety bylo událostí, která byla svým významem pro
náš národ srovnatelná se založením Karlovy univerzity v polovině 14. století.
Domníváme-li se, že založení Karlovy univerzity, tohoto prvního vysokého učení
na sever od Alp a na západ od Rýna, zařadilo český stát k centrům evropské
vzdělanosti (a tehdejší české společnosti umožnilo využívat jejích plodů a
přispívat k nim), troufám si říci, že i vznik Vaší školy patřil k  událostem,
které se spolupodílely na té ohromné společenské a ekonomické přeměně, která
přetvořila české země v průmyslově vyspělou zemi a český národ v moderní
evropský národ. Říci to takto silně není nadsázkou.


Ad 2) My jsme do tohoto procesu (nemyslím tím až formálním vstupem do EU, ale
už přibližováním se EU od druhé poloviny devadesátých let) vstoupili až v jeho
druhé fázi, v níž – podle mého názoru – dominují náklady nad efekty a kdy jsou
nejrůznější lidské aktivity zatěžovány spoustou bariér, překážek, papírů,
razítek, omezení. Většinu pozitivních liberalizačních efektů jsme zkonzumovali
již ve fázi před 1. květnem 2004 a stejně tak jsme náklady začali nést již
v průběhu přibližování se k EU, zrychleně pak po zahájení našeho negociačního
procesu ohledně vstupu.


Nesmírně důležité se mi zdály časopisy, zejména Literární noviny, které v době
nedominance televize, desítek rozhlasových stanic, faxů, mobilů a internetů
vytvářely nikoli jednolité vidění světa, ale shodné referenční rámce, které ve
světě následujících desetiletí už bohužel neexistují – v sedmdesátých a
osmdesátých letech z důvodů posrpnové normalizace, v devadesátých letech
z důvodů vpádu mediální disonance a diskrepance.

Faktické soužití neboli partnerství osob stejného pohlaví v naší zemi
existovalo v minulosti, existuje dnes a existovat bude nepochybně i
v budoucnosti. Cílený, vědomý a záměrně prováděný proces legitimizace,
odtabuizování, respektování, neodmítání, neskandalizování partnerství osob
stejného pohlaví, který v naší zemi probíhal od počátku šedesátých let,
vytvořil pro tuto menšinu v podstatě bezproblémové prostředí jak pro vztahy
mezi jejími příslušníky navzájem, tak pro vztahy jejich příslušníků vůči jiným
lidem, a zajistil víceméně neutrální přijímání této menšiny ve společnosti.
Díky tomu soužití i sexuální styky homosexuálně orientovaných osob jsou i podle
současného právního řádu legální a v podstatě neexistují žádné skutečné
překážky, které by jim bránily uspořádat si další aspekty těchto vztahů podle
obecných pravidel soukromého práva, platných pro všechny.


Shrneme-li to, partnerství osob stejného pohlaví do života naší společnosti a
do našeho právního řádu patří (jako důsledek našeho obecně liberálního pohledu
na svět), státem registrované partnerství osob stejného pohlaví do našeho
právního řádu nepatří (jedná se o institut, který s liberalismem nemá nic
společného a který je pouhým využitím státu k prosazení určitých skupinových
nároků a požadavků). Z hlediska pojetí práv je evidentní, že je tento zákon
příkladem přechodu od svobod k právům, od negativních práv k  právům pozitivním
a od individuálních práv k právům skupinovým.

Díky Opoziční smlouvě a Tolerančnímu patentu máme v rukou určité nástroje tlaku
na současnou vládu a snažíme se je co nejlépe využívat. Žádný rozumný člověk
snad nepochybuje o tom, že právě tyto nástroje zabránily úplné realizaci už
trochu pozapomenutého volebního programu, na jehož základě ČSSD převzala v zemi
vládu. Programu, který by se stal realitou, kdyby se po volbách roku 1998
podařilo vytvořit původně zamýšlenou koalici ČSSD – KDU-ČSL. Jak dnes víme,
lidovci tehdy svou šanci promarnili a já bych dodal, že – ač to neměli v úmyslu
– České republice tím hodně pomohli. Podle hlasování v Parlamentu lze totiž
snadno předvídat, jak by dnes vypadala naše země, kdyby proti vládě stála zcela
osamocená ODS, která by – proti vládou spojeným socialistům a lidovcům – měla
z opozičních lavic jen nepatrnou šanci dění v naší zemi pozitivním způsobem
ovlivňovat. Víme i to, že se tak stalo i díky nechuti tehdejšího vedení Unie
svobody jít do takovéto koalice. S o to většími rozpaky dnes pozorujeme
hlasování všech těchto stran v Poslanecké sněmovně.

Moje manželka je velmi racionálně uvažující osoba. Má zdravý selský rozum a
vždy ví, že mé žití v politice a mé postavení v zemi bylo epizodou, která má
svůj začátek a konec. Ona se nebude trápit tím, že něco takového končí či
skončilo.

Byl jsem autorem témat dekády. Nejenom autorem myšlenky, ale i realizace.
Nevím, jestli jsem byl autorem něčeho dalšího. Byl jsem ale účastníkem schůzek,
na nichž se o těch nápadech hovořilo. A ony slavné telefony, o nichž jsem
přesvědčen, že byly pouze mediálně zdiskreditovány a že vůbec neměly takový
dopad, o jakém se mluví? Ten nápad mi byl navržen už někdy v únoru. Já jsem byl
vůči tomu skeptický kvůli nákladům, ale neměl jsem obavu o jejich efekt.

To je souboj můj, člověka, který byl a nepochybně bude celý život intelektuálem
neboli člověkem pera, člověkem myšlenek, člověkem přednášek, člověkem psaní,
člověkem studia, se skupinou českých intelektuálů. Utkal jsem se s touto
skupinou hned v prvních polistopadových dnech 1989. Oni přicházeli do této éry
s pocity, že oni byli v minulosti nejvíce utlačovanou skupinou, a oni si teď
zasluhují zvláštní péči a zacházení. Já jsem například navrhl na první
čtvrtletí 1990 provizorní státní rozpočet s tím, že tam nebude ta čtvrtina, ale
jen pětina rozpočtu. A na mne tehdy nezaútočili horníci, hutníci či zemědělci,
ale spisovatelé, filmaři, novináři, akademici, univerzity, kteří to považovali
za útok na ně. Od té doby se datuje ta hra proti mně. Přišlo to od lidí, které
jsem nikdy v osobním hovoru neurazil - k čemuž, a to přiznávám, sklon mám - a
oni o mně vykládají neuvěřitelné historky, jež se nezakládají na pravdě. Tam se
vytvořil zárodek schématu o mém uvažování.

Z mých úst by to mohlo být v jejich politických kruzích spíše pohanou. Jisté
zvládání resortu předvedli pánové Tvrdík a Gross, ale jestli postupují
správnými směry, tak to bych už řekl, že nikoli.

Majetkové přiznání mě pronásleduje od mé funkce ministra financí v roce 1990,
už tehdy existoval pokus revolučním způsobem někoho odhalit a potrestat. Od té
doby říkají rozumní lidé pořád, že to je nesmysl. To je neuvěřitelný vpád státu
a jeho slídilů do soukromí občanů. Neumím si představit, jak by byla majetková
přiznání realizována, aby nedošlo k tomu vpádu do soukromí. Proto si to
nepřeju.

Nevěřil jsem svým očím, když jsem v MfD dne 21. 5. viděl karikování tohoto mého
názoru. Chtěl jsem mávnout rukou, ale když jsem zjistil, že tato historka
začíná žít svým vlastním životem a když jsem i další den, 22. 5., objevil
v Lidových novinách úvahu, že Klaus minulý týden při své návštěvě Tábora
„přiznal své znechucení nad tím, že dálnice povede několik set metrů od jeho
tiché chaloupky“, pak už se asi musím ozvat. Míra zkreslování výroků a
posouvání faktů dosahuje u nás v médiích neuvěřitelného rozsahu. Jedinou
obranou je neříci nic.

V tomto smyslu zde chybí jasná síla, která by si troufla přijít s radikálním,
zřetelným, výrazným programem. To si naše země dlouhodobě nemůže dovolit a je
jen otázkou, zda může dojít k nějaké změně ve stávajícím volebním systému,
anebo jestli by pro nějakou výraznou změnu bylo třeba volební systém změnit. Na
druhé straně právě takto rozdělený Parlament podle mého názoru nikdy nedovolí
změnit volební systém. Tak jsme uzavřeni v určité smyčce, která se pořád obtáčí
a opakuje.

Zejména nastane problém na straně finanční. Je naprosto evidentní, že Česká
republika bude čistým plátcem, a nikoliv čistým příjemcem různých evropských
peněz. To může vyvolávat určité potíže a mimo jiné to bude dále komplikovat
státní rozpočet, který bude platit naše členské příspěvky, ale eventuální
příjmy z Evropské unie bude dostávat někdo jiný.

Evropská ústava radikálně mění EU v jinou instituci (POEM se uskutečnil před
neúspěšným jednáním o ústavě - pozn. red.). Je obdivuhodné, jak se naší vládě
daří mlžit a tvářit se, že v evropské ústavě o nic nejde. Je to ovšem naprostý,
evidentní nesmysl. V EU bylo dosud dominantním systémovým prvkem jednomyslné
hlasování. To, že se stává dominantním prvkem hlasování většinové, je
fundamentální, kvalitativní změna, transformující zásadním způsobem celý
systém. Úvahy o tom, jestli bude většina padesátiprocentní, nebo
šedesátiprocentní, jestli bude jednoduchá, nebo jakási dvojitá, nebo eventuálně
trojitá, či jaká ještě může být vyšší, je věc druhá.

To, že návrh evropské ústavy zakotvuje jednoznačnou nadřazenost práva EU nad
právem jednotlivých zemí, je opět fundamentální změna, která popírá některé
zásadní prvky ústavního pořádku země naší i kterékoli jiné. Dochází k
obrovskému dalšímu přesunu kompetencí z národních států do unie. Dochází k
vytváření zajímavého konceptu takzvaných sdílených kompetencí s půvabným
dovětkem, že o tom, jestli se kompetence stane kompetencí unijní, nebo národní,
rozhoduje unie. To je, myslím, zázračná charakteristika dokumentu, který má mít
ústavní parametry.

K tomu, jak se „Ekofin“ rozhodl nic neudělat v momentu, kdy Francie a Německo
několik let porušují kritéria Paktu stability, lze říci jen odsudek. Nic
dalšího neumím. Samozřejmě považuji hranici tří procent HDP za zcela
arbitrální, náhodně zvolenou na nějakém nočním zasedání Evropské komise ve
čtyři hodiny ráno. Já bych byl pro nulový deficit, a jestli je to tři nebo tři
celé čtyři desetiny procenta, to totálně nemění moje uvažování. Vidím daleko
větší systémový problém v tom – a říkám, že vůbec nechci fiskální unii – zda
může existovat měnová unie bez unie fiskální.


Myslím, že je naprosto evidentní, že při nesladěnosti fiskální stránky vzniká
to, čemu se v literatuře říká „fiscal free riding“, černé pasažérství v oblasti
financí. Když si země udělá deficit, tak si musí ve své měně vypůjčit. Vydá
nějaké cenné papíry, obligace, ty ovlivňují kapitálový trh, zvyšují úrokové
sazby a země je tím trestána. V momentu, kdy je měnová unie a země – Francie,
Německo – si vytvoří deficit, neemitují cenné papíry v markách nebo ve
francích, ale v eurech. Ovlivňují úroveň úrokových sazeb v celé eurozóně. To je
jeden z nákladů měnové unie, protože Irsko platí zvýšenou úrokovou sazbu
vyvolanou německým deficitem. Je naprosto jasné, že každá země eurozóny buď může free riding dělat, nebo je
obětí free riding někoho jiného. Žádná třetí cesta není. To vidím jako obecný
problém, který musí být dlouhodobě vyřešen. Buď likvidací možnosti to dělat,
anebo povýšením fiskální zóny na stejnou úroveň, jako je zóna měnová. Čili
další harmonizační, unifikační proces, který já nevítám.

Jaká bude budoucnost Evropské unie, nedovedu odhadovat. Jsem spíše
pesimistický, znám evropské summity, na řadě jsem byl. Tam existuje
neuvěřitelný kamaráčoft politiků, kteří jsou už častěji tam než doma. Znají se
navzájem, znají své rodinné problémy, ptají se navzájem co syn, už udělal tu
zkoušku a podobně. To jsou lidé, kteří se znají desetiletí. Jednou jsem takhle
seděl v předpokoji s dvaceti ministerskými předsedy nad nějakými sklenkami a já
koukal, jak jsou to nejlepší osobní přátelé, a tak se jednoho z nich ptám: Jak
vy se tak dobře znáte?

Mám pocit, že je také třeba normalizovat vztahy spíše na východ od nás, nehrát
stále jednoduché karty, které karikuji slovy, že tak nenávidím komunisty, že
ani nečtu Dostojevského nebo Čechova. Pořád vidím prvky těchto pohledů v našem
dívání se na východ od nás, které je iracionální, apolitické a myslím, že
hloupé. Doufám ale, že to elementárním způsobem zvládneme.


Počínající stagnace už je ve výsledku, v tom outputu, v tom produktu, co
produkují. Když já mluvím o těch soubojích, tak spíše mluvím o tom imputu, o té
druhé stránce věci. Samozřejmě my jsme neukončili své primárky do parlamentních
voleb na červen, ale někde už proběhly tak, či onak, tak já někde vidím, že
beze sporu, bez sebemenšího ohrožení obhájí existující garnitura poslanců
místní oblasti, či regionu, někde neobhájí. A prostě konflikty tohoto typu já
samozřejmě vidím, a ty jsou v každé straně. Myslím, že je to dobře, ale nejsem
pro, aby se nějak zamlčovaly. A teď bych byl trošku na straně těch, kteří by
dávali zelenou té nové krvi v ODS. Tomu všichni netleskají uvnitř ODS, to bych 
chtěl říci.

Riskovat znamená, to je spojená nádoba s tím slůvkem otevření. Otevření se
znamená, že skutečně o ty členy usiluji. Já myslím, že je pasivní tvrzení, že
chceme nové členy, to já jsem stoprocentně přesvědčen, že dělá každé z 1200
místních sdružení ODS, ale co znamená aktivní hledání, aktivní oslovení. Ono
jenom čekat, jestli náhodou někdo na ty dveře zaťuká, podle mého názoru není
dostačující. To je potřeba z těch dveří vyjít a pokusit se ty nové členy
získat. To je první věc, ten přesun z toho pasivního čekání do aktivního
vyhledávání. Druhá věc je, opět znám několik případů, ze kterých jsem smutný,
lidé mi je píší. "Já jsem někdy v únoru poslala poslední přihlášku do ODS, je
mi 27, dělám to a to a ač jsem se třikrát znova ptala, tak jsem nedostala
žádnou reakci." To samozřejmě můžu skočit z okna a zbláznil bych se z něčeho
takového. Takže vidím i občas jevy tohohle typu, buď nepořádku a nedohrání věci
do cíle. Čili s tímhle já se snažím bojovat.

Prosím vás, když říkám občanská, tak v daném případě teď opravdu nemluvím o
názorové extrémní vyhraněnosti, fundamentalismu a podobně, opravdu ne, teď
nemyslím na té základní ideologické škále nějaké neuvěřitelně úzké mantinely.
Naopak říkám-li občanská strana, tak myslím strana občanů a zároveň používám
toto adjektivum velmi často na nejrůznějších akcích ODS, kdy mně tu předvádí
tuhle skupinku podnikatelů, tadyhle toho. A já jim říkám: "Pozor, ale my nejsme
žádná podnikatelská demokratická strana nebo něco takového, my jsme skutečně
občanská strana." Čili my nehrajeme kartu žádné úzké, či širší skupinky našich
občanů, na kterou bychom se zaměřovali a jejíž individuální práva bychom my
chtěli zásadně prosazovat. Když říkám občanská, tak tím myslím, že nejsme
náhražkou nějakých takových těch speciálně, profesně organizovaných politických
stran. Já vidím ty malé strany snad napravo, které jednou jsou stranami
majitelů domů, podruhé stranami v naší historii živnostníků, potřetí stranami
soukromých zemědělců, počtvrté stranami podnikatelů takových, či makových. A já
vždycky říkám: "Nikoliv, jsme opravdu občanskou stranou."

Tak, za prvé, dobře víte, že pořád tady trvá nekonečný střet politiků
nepolitické politiky v čele s panem prezidentem, kteří 12 let od listopadu 89
bojují proti politickým stranám, pokouší se připustit v občanské společnosti
všechna možná seskupení občanů, ale politické strany, které jsou prototypem
tohoto seskupování, ty se jim nelíbí. Já myslím, že to přispívá k atmosféře
doby a je to prostě škoda. Myslím, že to se nedá zásadně překonat. Za druhé, já
jsem se pokusil, ta členská základna kolísá někde kolem těch 20 tisíc, občas
udělá nad nimi, občas pod nimi. Já jsem se pokusil objevit a vypočítat
ukazatel, který je mi v ekonomii velmi blízký a který se jmenuje míra
fluktuace. Míra fluktuace v pracovní síle znamená počet těch, kteří vstupují do
pracovního procesu a zase vystupují, čili ukazuje to určitou dynamiku,
nerigiditu té, či oné instituce. Já jsem nechal spočítat právě tuto míru
fluktuace, a to číslo říkám s jistou nejistotou v hlase, protože bych strašně
rád věděl, jestli to bylo spočítáno dobře, přesně, protože nikde takhle nemáme
žádné statistiky ODS, to zase přiznávám, že nemáme statistickou službu tohoto
typu. Ale já jsem dostal číslo, že v loňském roce ta míra fluktuace byla 9,5 %.
To znamená, jestli každý jedenáctý zhruba, třeba 9 %, každý jedenáctý člověk
byl, v tom roce vstoupil, nebo vystoupil, vystoupivších bylo méně, o pár set se
zvýšil počet, já bych řekl, že to tak strašlivě malé číslo opravdu není a že
jistou dynamiku a jistý pohyb mezi tou členskou základnou, to znamená...

Jak to ten tazatel skutečně ví? Já myslím, že jestli je možné kritizovat nějaké
laxnější nebo učící se účetnictví v první fázi, která také vyvrcholila známými
problémy, tak já si myslím, že jestli je nějaká politická strana, která
křečovitě, přepečlivě dává pozor, aby se nikdy nedopustila žádné chyby, tak je
to ODS. A já myslím, že to, co zaznělo na tom kongresu, že jsme jedinou
politickou stranou bez dluhů, že jsme jedinou politickou stranou, které se
podařilo na polovičku snížit její výdaje, my opravdu žijeme s polovinou peněz
než před pěti, šesti lety. Jestli někomu se podařilo dosáhnout toho, jak někdo
vtipně poznamenal na kongresu, že naším největším sponzorem za poslední léta
byl stát, respektive finanční úřady, které nám musely vracet peníze, které na
základě soudních řízení jsme od nich vyzískali zpátky, protože nám neoprávněně
v heroické době roku 97, 8, musím říci, napařily nejrůznější penále a pokuty a
ukázalo se, že to bylo na politickou objednávku tehdejší Tošovského a Zemanovy
vlády a že už to tak prostě dneska není a naopak, že se staly naším, ironicky
říkáme, největším sponzorem finanční orgány, čili stát, protože nám vrací tyto
peníze. Tak já si myslím, že účetnictví nemáme amatérské, i když všechno je
jistě možné zlepšovat.

Po nedělní Sedmičce s panem Špidlou jsem byl v náladě bezvadné a šokující byly
až dojmy z některých "hodnotících" článcích v pondělním tisku. Míra darebáctví
některých z těchto pisálků je neuvěřitelná. Smutný jsem byl naopak z debaty s
panem Zemanem a strašně jsem si nadával, že jsem opět akceptoval akci s panem
Šímou. Byla to má hrubá chyba a už to nikdy neudělám. Celý život jsem byl
členem Filmového klubu, vážné filmy miluji a občas něco vidím ve čtvrtek večer
na ČT 2. Žádný americký seriál jsem do dnešního dne ještě neviděl. Mám pocit,
že si posluchač televize musí umět vybírat. Sledovat ten či onen pořad není
povinnost. Největším vynálezem 2. poloviny 20. století byl podle mého názoru
dálkový televizní ovladač. Zkusme ho všichni dobře používat a zejména používat
jedno jeho tlačítko, které má na sobě písmenka "OFF".

Opoziční smlouva s ČSSD v r.1998 nebyla komedií, byla vynuceným tahem, byla
poslední možností. Určitě jsme na ní nevydělali, určitě jsme nad ní nejásali.
Jiné řešení nebylo a mám skoro strach, že k tomu už nic nového nemohu říci.
Vysvětluji to 4 roky, vezměte si do ruky mé knihy, mé články, mé projevy, konec
konců i mou předvolební knížku s názvem "Proč". Existuje v 300tisícovém
nákladu. A dodávám jedině to, že nešlo o koaliční smlouvu. Nikdo z nás neseděl
ve vládě a o ničem nerozhodoval. Divím se, dáte-li svůj hlas čtyřkoalici či jak
se to dnes jmenuje. Ti nás do opoziční smlouvy dotlačili. Spolu s panem
prezidentem.

Komunismus mě vyhodil z Akademie věd a učit jsem mohl pouze kolem roku 1968 a
krátce v r. 1986. Uprostřed semestru byla má výuka na VŠE ze dne na den
přerušena. Systematickou výuku jsem proto provádět nemohl. Od té doby jsem na
universitách v ČR, ale i v desítkách zemích světa pronesl obrovské množství
přednášek, nedávno jsem zjistil, že jsem mluvil na universitách ve více než 20
zemích. Mé odborné publikace jsou rozsáhlejší než u většiny docentů a
profesorů. Jsem docentem Karlovy university, jsem profesorem VŠE, obojí po
řádných obhajobách. Současně jsem profesorem University of Adelaide v
Austrálii, čestným profesorem tří zahraničních universit a majitelem 16
čestných doktorátů různých světových universit, z toho sedmi v USA. Mohl bych
ještě dlouho pokračovat.

Dnešní důchodový systém naší země je do budoucna evidentně finančně
neudržitelný. Špatné v něm je navíc to, že ani tento systém neposkytuje takovou
výši a takovou strukturu důchodového zabezpečení, které by lidé pokládali za
spravedlivé a dostatečné.
Radikální změna je více než nutná a kolem tohoto tématu nesmíme chodit jako
kolem horké kaše. Blíží se volby, což není příznivá chvíle pro komplikované
věci, ale v tomto případě se jedná o něco, co naše letošní volby daleko
přesahuje. Před námi je odvážný (a nebo velmi neodvážný, a proto nedostatečný)
krok do naší společné budoucnosti. Buď ho uděláme nebo ne. Jsem více než
přesvědčen, že ho udělat musíme.

Vztahy mezi Českou republikou a Ruskem považuji za normální. Toto slovo volím
záměrně, i když vím, že se to pro leckoho bude zdát nedostatečné. Jedni by
chtěli, díky frustraci z komunistické minulosti, mít vztahy chladné, opatrné,
nevstřícné, jiní by naopak chtěli mít vztahy nadstandardní, všeslovansky
přátelské, využívající některé minulostní kontakty. Obojí je špatně. Važme si
dnešní normálnosti našich vztahů.

Popularita politiků je věc velmi proměnlivá, není možné se konkrétními výsledky
příliš ukolébávat. Kdo by to udělal, dopustil by se velké chyby. Já jsem se
s politiky nikdy moc nekamarádil a s výjimkou několika, které znám
z předpolitické éry nebo z éry listopadu 89, si s nikým netykám. Proto věřím,
že nevystupuji jako kamarád jedněch a nekamarád druhých a myslím, že drtivá
většina občanů naší země i proto mé chování jako nadstranické hodnotí.
V letošních parlamentních volbách však všichni své výroky přitvrdí a já mám
strach, že i vůči mně. Doufám, že se nijak nenechám vyprovokovat.

Začátkem roku poskytly Hospodářské noviny na svých názorových stránkách skvělý
příklad o tom, že cesty lidského mozku jsou nevyzpytatelné. Ekonom Josef
Zieleniec („Hle, náš národní zájem“, ze 4.1.), se tam s evidentním nadšením
pokouší obhajovat co nejrychlejší vstup Česka do eurozóny. V této prvoplánové
agitce nekriticky vyzdvihuje údajné výhody tohoto kroku na straně jedné, a na
straně druhé zcela bagatelizuje podstatné nevýhody a rizika, které pro nás
rychlé přijetí Eura znamená. Zieleniec doslova píše:“…není výhodnější varianty,
než co nejdříve přijmout společnou měnu. Radikální snížení transakčních nákladů
a zvýšení přehlednosti tržních poměrů spojené s přijetím eura by naší ekonomice
dalo významný růstový impuls.“

Problémem eurozóny je především její ekonomická nehomogenita. Jsou zde různé
státy, různé jazyky, různé kultury, včetně kultur práce, jiné zvyklosti a různé
politické i sociální loajality. Jsou zde i různé daně a rozpočtové zvyklosti,
různé míry přerozdělování HDP. Tyto faktory se promítají do ekonomického výkonu
jednotlivých zemí. Dříve na tyto rozdílnosti bylo možno reagovat změnou
(devalvací) měnového kursu a pružně přizpůsobovat národní měnovou politiku.
S tím je nyní konec a jsou problémy.

Proto má odpověď na otázku, zda souhlasit s jednáním o umístění americké
radarové základny na našem území, zní ano. Ano kvůli našim, českým zájmům,
nikoli kvůli zájmům cizím. Současně vždycky dodávám, že jde o otázku složitou,
která má mnohé komplikované vazby a souvislosti, a že nejde o triviální ANO –
NE jako v nějaké novinové anketní hříčce. Když říkám ano, myslím tím
kvalifikované, strukturované ano, a nikoli – jak jsem již několikrát řekl –
hurá ano.

V kapse mám eura. Ale dlouho jsem je nepoužíval. Dobře rok ne.

Otázkou je, zda rozumná cesta do budoucna vede přes každodenní snahu o
blokování plíživé unifikace, za našimi zády nepřetržitě prováděné evropskými
politiky a úředníky, nebo zda je možné jednou provždy (či aspoň na dlouho)
definovat optimální rozdělení národního (státního), sdíleného a unijního
(komunitárního) formou nějakého dokumentu, který se může a nemusí jmenovat
ústava. Krátkodobá minimalizace ztrát plynoucích z prohry vede k cestě první.
Sázka na riskování, plynoucí z dnešního, „velkého“ předefinování kompetencí a
metod spolupráce je odvážná. Dá se v ní více vyhrát, ale i více prohrát. Přesto
jsem pro cestu druhou. Tento dokument by ale musel být úplně jiný než ten
zamítnutý referendy ve Francii a Holandsku.

Přestože byl Jan Hus člověkem středověku, byl jedním z těch, kteří onou dobou
otřásli a kteří připravili půdu pro příchod doby moderní. Jeho i dnes platný
apel spočívá především v důrazu na otázku mravní. Spočívá v přesvědčení, že je
člověk povinen poměry své doby hodnotit vyšším mravním, v jeho pojetí
náboženským, hlediskem. Spočívá v názoru, že shledá-li člověk mezi nimi rozpor,
je povinen pozemská pravidla nerespektovat. V Husově pojetí je člověku dána
svoboda hodnotit světské poměry, svoboda vyjadřovat se k nim a svoboda v
souladu se svým názorem jednat. To byl velký průlom do světa středověku.

Hysterie, která vzniká v západní Evropě a ve Spojených státech, je směšná a
nedůstojná a je nepochybné, že se nám za pár let či desetiletí budou lidé smát,
jestli se opravdu v první dekádě jedenadvacátého století lidé nezbláznili, že
vsadili na tuhletu kartu. Je třeba používat všech cest, jak tuto hysterii
rozbíjet. Jednou z nich je nepochybně napsání téhleté knihy, cestování po
světě, pronášení projevů, dávání rozhovorů. Jsem rozhodnut přijet letos
v závěru září do New Yorku, kde generální tajemník OSN organizuje den před
zahájením Valného shromáždění konferenci na téma globální oteplování, a tam se
sejdou samí ti Gorové. „Omylem“ tam pozvali také mě a já tam vystoupím s velmi
razantním projevem.

Slovo skeptik je nepatřičné. Jak můžete být skeptik ohledně toho, jestli rostou
nebo nerostou ceny, jak můžete být skeptik ohledně toho, jestli měříte nebo
neměříte správně teplotu. Prostě, teplota se měří a o skepticismu nemůže být
řeči. Díváte se na reálná čísla a všimnete si, že se za sto let zvýšila
globální průměrná teplota (při veškeré spornosti definice průměrné teploty na
celém světě) o nula celá, sedm desetin stupně Celsia. Když v Praze, jestli máte
v autě teploměr, pojedete z Václavského náměstí na libovolné okrajové sídliště
Prahy, bude rozdíl v průměru jeden a půl až dva stupně. Za pět minut jízdy
autem se tedy dostanete do úplně jiné teploty. Přežijete to. Lidstvo proto ani
nezaregistrovalo vzestup teploty za století o 0,7 stupně Celsia. Takže to není
žádná moje skepse k měření teploty. Je to rozumný pohled, který říká
neblázněme.

Regulace chemického průmyslu není ničím zásadně novým. Ale v podání Evropské
komise jde opravdu o jednu z vážných ohrožení ekonomických svobod v EU. Princip
předběžné opatrnosti dovedený do důsledku je iracionální, protože bychom jinak
nemohli na Zemi dělat vůbec nic a mohli se vrátit do jeskyň a topit loučemi.
Důvěřujme trhu i v oblasti životního prostředí.

Takzvané klimatické změny a zejména člověkem způsobené klimatické změny se
staly jedním z nejnebezpečnějších argumentů směřujících k ovlivňování lidského
chování a veřejné politiky na celém světě.Mým cílem není dalšími argumenty přispět do vědecké klimatologické debaty o
těchto jevech. Jsem však přesvědčen o tom, že vědecká debata na toto téma dosud
nebyla dostatečně hluboká a seriózní, a že proto neposkytla zákonodárcům
nesporný základ pro jejich rozhodování. To, co mě skutečně znepokojuje, je
způsob jakým jsou témata související s životním prostředním zneužívána různými
politickými nátlakovými skupinami k útoku na principy, které jsou základem
svobodné společnosti. Ukazuje se, že v diskusi o klimatických změnách nejsme
svědky střetu různých názorů na životní prostředí, ale střetu názorů na lidskou
svobodu.

Spontánní a mimořádně odvážné vystoupení pražských studentů a na něj navazující
brutalita následného policejního zásahu se staly onou pomyslnou zápalkou, která
v krátké době uvedla do pohybu celou naši zemi. Bylo na co navázat. Několik let
trvající gorbačovovská perestrojka, několik měsíců fungující polská vláda,
vytvořená na bázi walesovské Solidarity, několik dní rozbouraná berlínská zeď,
v naší zemi narůstající veřejné projevy občanského nesouhlasu a sílící aktivity
různých disidentských skupin, stejně jako ony sice nedůrazné a příliš opatrné
posuny druhé poloviny osmdesátých let, byly základem, který umožnil, aby z oné
zápalky vyšlehl mocný plamen. Komunismus u nás již v té době postrádal
jakoukoli výraznější podporu a nakonec zeslábla i jeho schopnost své vlastní
obrany. Proto stačila vhodná kombinace domácích a zahraničních událostí a tlaků
k tomu, aby skončil.

Tak pro mne je Amerika symbolem něčeho ve své podstatě nesmírně pozitivního. Já
si dovedu představit, že bych žil v Americe, myslím dokonce spíše, než si
představit, že bych chtěl žít někde v nějaké jiné evropské zemi než v České
republice. To neznamená, že jsem milovníkem hamburgerů, ty jsem ještě nikdy v
životě nepozřel, že nemám potíže, když tam pár dní jsem, pít americké pivo a
zoufale se těším na nějaké zase evropské. Americkou kávu považuji za zvláštní
černý nápoj, který s kávou nemá nic společného. V životě jsme ještě neviděl
americký televizní seriál a tak dále, a tak dále, a tak dále. Čili těchto věcí,
které nejsou zrovna mými nejoblíbenějšími, je spousta. Na druhé straně,
americká svoboda, americká dynamika, americká racionalita, americká otevřenost,
americká, no, ale ta svoboda hlavně, to jsou věci, které daleko převažují
cokoli jiného, co vidíme někde jinde.

Milton Friedman nebyl pouze teoretikem rigorózní ekonomické vědy. Byl (a je)
důsledným zastáncem neomezované tržní ekonomiky a bojovníkem proti obhájcům
extenzivní úlohy státu v ekonomice. Jeho knihy Capitalism and Freedom(z roku
1962) a Free to Choose (1980), obě přeložené do češtiny, zásadně ovlivnily
milióny lidí na celém světě.

I když se v noci z 30. dubna na 1. května nic bezprostředně viditelného
v našich životech nezmění, bylo by nemoudré a pokrytecké zastírat – jak se u
nás vinou jednostranně proevropsky orientovaných politiků a žurnalistů doposud
většinou dělo – že spoluúčast na chodu velkého nadnárodního společenství
nepřinese žádné rychlé zlepšení naší životní úrovně a že přinejmenším
krátkodobě až střednědobě může být přistoupení k EU v mnoha ohledech spíše
zátěží. Snažil jsem se to vždycky říkat tak hlasitě, jak jsem jen mohl a uměl a
pokládám za poctivé připomenout to i dnes. Obhajoba naší pozice v Evropě,
obhajoba našich politických, společenských, ekonomických a všech ostatních
zájmů, která byla až dosud v rukou politiků, kteří z naší země vyšli, znají ji,
žijí s ní a zodpovídají se ve volbách svým voličům, bude nyní daleko
složitější.

Zatímco po volbách obvykle bývají vítězové a poražení, zatímco něčí politická
očekávání se začnou naplňovat a někdo je naopak zklamán, u nás tomu tak není.
Zklamán je pravděpodobně skoro každý. To ale nesmí být důvodem k rezignaci. Na
cestě od totalitního státu k standardní evropské demokracii jsme v devadesátých
letech ušli drtivou část cesty a – spolu s našimi středoevropskými sousedy –
jsme dospěli do fáze, v níž už dávno nedominuje ani shora organizované řízení
země (a manipulování životy každého z nás), ani radikální proměňování zákonů a
institucí (které také bylo úkolem státu). Obojí je už dávno za námi.
Elementární svobodu jednotlivců to mimo veškerou pochybnost zajistilo a o
ukradených revolucích a o zklamaných očekáváních by nikdo neměl mluvit. Kdo to
dělá, asi chtěl vytvořit úplně jiný svět. Asi chtěl realizovat nějaký svůj
utopistický ideál (a mít v něm pro sebe zajištěné důležité místo).

Načasování irácké krize na druhý týden mého prezidentského úřadu jsem určitě
ovlivnit nemohl. Samozřejmě, že mne netěší a přidala mi další vrásku do tváře.
Nicméně si myslím, že to není věc, která se bezprostředně dotýká někoho z nás.
Je to věc, která se naštěstí osobně neprojevuje v životech deseti miliónů
občanů České republiky. Považuji tu událost za velikou tragédii pro obyvatele
země, jíž se týká. Na žádné jásání to určitě není.

Nemohu souhlasit s postojem českého premiéra, který se ve včerejší reakci
snažil Stoiberova slova bagatelizovat a nepřiměřeně uklidňovat naši veřejnost
tím, že v Evropské unii sudetoněmecké požadavky vůči České republice nemají
šanci. Opak je totiž pravdou a je nutno říci to s plnou naléhavostí a vážností,
ač bez hysterie. Edmund Stoiber to vyjádřil docela přesně a nepřehnaně, když
řekl: „Jestli si Češi myslí, že nyní – po vstupu do EU – budou mít klid, tak se
moc mýlí.“ Tato jeho slova nejsou nadnesená, je to pouze vyjádření skutečnosti,
kterou musíme brát na vědomí a na kterou jsem ještě před naším vstupem do EU
opakovaně upozorňoval.

Naše vysoké školství se jistě potýká s různými obtížemi a pořád ještě závistivě
pohlíží na objem finančních prostředků, které mají k dispozici srovnatelné
školy v některých zemích vyspělé západní Evropy. Hlavní problém však vidím
v něčem jiném, i když to s financemi souvislost jistě má. Problém vidím
v módním tvrzení, že je co nejvyšší počet vysokých škol (a co nejvyšší počet
vysokoškolsky vzdělaných lidí) sám o sobě zárukou jakési téměř mýtické
budoucnosti a hlavně budoucí prosperity naší země. Trápí mne i výraz
„vzdělanostní společnost“, jakoby převzatý z utopického Orwellova newspeaku.
Zejména zde přítomní ekonomové by měli mluvit o nabídce a poptávce na trhu
práce a klást otázky nad termínem vzdělanostní společnost. Netajím se tím, že
jsem značně skeptický k tomuto, stále více se prosazujícímu trendu, jenž k nám
byl, jako mnoho podobných, neorganicky a nezodpovědně importován. Jeho
hlasateli bývají politici, různé nátlakové skupiny pohybující se kolem školství
a v neposlední řadě i mnozí naši kolegové z akademického prostředí. Odlišme
však zájmy od nezaujaté analýzy.

Nepochybně žijeme v mediální době, a nejen to. Žijeme v „době obrazu“. Za sebe
musím říci, že tím nejsem zcela nadšený, protože sám jsem člověk, který raději
čte a píše, ale prostě to tak je a nelze to nerespektovat. Platí, že co není
zaznamenáno obrazem, jako by se ani neudálo. Na tom stojí síla novinářské
fotografie a moc televize. Byl jsem minulý týden v Kanadě, dostával jsem každý
den monitor hlavních článků z našich novin, ale po návratu jsem dospěl k
závěru, že jsem tento, politicky tak důležitý týden bez fotografií plně
nepochopil. Faktem je asi i to, že lidé si o svých zážitcích ani doma
nevyprávějí, ale ukazují si fotografie, nebo si promítají digitální
videozáznamy.

V Tokiu je sice teplo, daleko větší než u nás, ale prší. Nicméně, je to
supermoderní, nesmírně spořádané a uklizené město, přímo prototyp města 21.
století. Před dvěma týdny jsem byl v Chicagu, kde jsou mrakodrapy sice trochu
vyšší, ale město jako celek si s Tokiem nezadá. Tokio je ale daleko větší.

Jistě není záměrem nikoho z nás, abychom si vzájemné vztahy idealizovali.
Česko-německé soužití bylo v minulosti tak nepokojné, jak život národů i
jednotlivců bývá. Přes hranice se přelilo nemálo válek, sporů a střetů, ale
přesto si troufám říci, že nejhlubší stopy v naší zemi zanechali z německé
strany ti, kteří přicházeli v míru. Ať to bylo na pozvání českých panovníků
k osídlení pohraničních pralesů, ať to byli umělci, stavitelé, řemeslníci a
podnikatelé, kteří spoluvytvářeli dodnes obdivované kulturní památky, či ať to
byli ti, kteří se spolupodíleli na přeměně českých zemí v moderní průmyslovou
zemi. Navazovat bychom měli na jejich odkaz.

Ideu evropského superstátu samu o sobě nezpochybňuji, je legitimní ji zastávat
a prosazovat, avšak otevřeně a explicitně, nikoliv skrytě a za zády občanů
evropských zemí. Její uskutečnění v nesmírně různorodé realitě dnešní Evropy je
však projekt na mnoho generací a dlouhá desetiletí. Úspěch může mít jako velmi
pozvolné, postupné a poučené formalizování přirozeně vznikajících ekonomických,
politických, mezinárodních a mezilidských vazeb, v jejichž důsledku začne
vznikat evropský „demos“ – evropský politický národ, sdílející společnou
identitu, vědomí sounáležitosti a pocit solidarity. V takovém prostředí mohou
fungovat přirozené demokratické mechanismy, které budou generovat všeobecně
akceptovatelné a veřejností kontrolovatelné rozhodovací procedury.

Dalším falešným mýtem je představa, že Evropa potřebuje být akceschopnou
velmocí, aby obstála v globální konkurenci. I k tomu má prý sloužit Evropská
ústava. Tyto mocenské ambice bývalých evropských velmocí, které po druhé
světové válce ztratily své privilegované postavení, nemohou být národním zájmem
České republiky. Spodní antiamerické tóny, které lze za těmito ambicemi
vycítit, představují hrozbu pro transatlantické partnerství, na němž stála a
stojí bezpečnost Evropy i naší země. Evropské země jsou tradičně historicky,
geopoliticky a zahraničněpoliticky velmi různorodé a násilné, z ústavy
vyplývající povinné podřízení se zahraničněpolitické linii vznikající v Bruselu
a zbavení jich práva provádět nezávislou zahraniční politiku jsou dalším velmi
nebezpečným posunem, na nějž podle vší dosavadní evidence není Evropa
připravena.

Instituce evropského prezidenta předpokládaná ústavou znamená další viditelný
posun od mezistátního charakteru současných vztahů v EU k charakteristice
jednotného státního útvaru. Rotující předsednictví členských zemí mělo ustoupit
modelu jakési federální hlavy státu, tedy opět příklad toho, že Evropská ústava
představovala velmi razantní krok směrem k vytváření evropského superstátu.

V.K.: Můj sen od nepaměti bylo být ekonomem ve smyslu ve výzkumu. Začal jsem
pracovat v Akademii věd, získal jsem první hodnost kandidáta věd v ekonomii a
určitě bych mířil, kdyby to bylo normální, k pozicím výzkumníka,
vysokoškolského učitele, standardního typu, pro mě největším štěstím života
stát u tabule a učit studenty, to jsem jako ryba ve vodě, to jsem naprosto ve
svém živlu, mít ušpiněné ruce od křídy a něco malovat po tabuli, to je pro mě
naprostá opravdu radost a myslím, že spousta studentů na našich vysokých
školách za těch třináct let to zažila, kdy jsem na nejrůznějších fakultách po
celé republice leccos pronášel a pronáším to dodneška, takže asi bych putoval v
tomto směru a myslím, že by to mohlo směřovat ne k úplně čirému výzkumu, čirému
akademičnu, určitě bych mohl směřovat k něčemu, co bych nazval poradcování.
Takže to, že bych mohl směřovat k tomu, abych byl poradcem ministra financí,
abych byl poradcem předsedy vlády, to myslím, že k tomu jsem našlápnuto měl. K
tomu, že bych měl dělat tu roli o ten výrazný stupeň vyšší, o tom jsem myslím
nikdy neuvažoval.

Nejsem proti tomu, aby se s mým jménem spojovala devadesátá léta, taková,
jaká skutečně byla. Jestli s něčím, to znamená nejen první polovina, ale i
druhá polovina devadesátých let, ale jestli s něčím nesouhlasím, tak je to s
interpretací té druhé poloviny devadesátých let, ne s tím, že bych se chtěl
vyvléci z odpovědnosti, že jsem byl při tom a celou řadu věcí v té době jsem
mohl ovlivňovat. Ale to, co se stalo zejména po roce 96 a 97, to jsem
ovlivňoval opravdu už pramálo a pořád to přišívat ke mně, to je neuvěřitelné.
Dobře si vzpomínám, že jsem rok, dva, po listopadu 89, na rozdíl od jiných,
nikdy neulehčoval argumentaci tím, že bych říkal, všechno je špatné proto,
protože tady byl komunismus. Jestli si na to někdo vzpomíná, tak dobře ví, že
jsem nic takového rok po tom komunismu už neříkal. Nejsem ve vládě pět a půl
roku pomalu.

No ne, tak teď jste nakous dvě věci. Jedna věc je to, jestli Masaryk a
Havel byli nadstranickými, mimostranickými, apolitickými prezidenty, to je
jedna věc, kterou jsem měl pocit, že mám zareagovat. Myslím si, že to byla
fikce, že to je jeden z těch mýtů, který o obou z nich je vytvářen a myslím, že
oba byli velmi umnými a šikovnými politiky, řekl bych, byli obratnými politiky,
kteří prostě tu politickou kartu velmi silně hráli a takový ten mýtus o své
apolitičnosti vytvářeli vědomě, uměle a celá řada na ně napojených novinářů
tento mýtus ještě rozšiřovala. Podle mého názoru to není ta správná cesta.
Myslím, že je daleko lepší, aby ten politik byl viditelný, zřetelný, bylo
jasné, kde stojí a pak je daleko kontrolovatelnější.

Byl jsem celý leden žádán všemi možnými médii domácími i zahraničními,
abych řekl, napsal něco o Václavu Havlovi. Strašlivě jsem bránil, protože jsem
věděl, že ať napíšu cokoliv, tak se z toho vybere z deseti vět, z dvaceti vět
jedna, z deseti slov jedno a to bude nepřetržitě citováno. Podlehl jsem až
těsně před jeho odchodem z funkce a napsal jsem podle mého názoru promyšlený a
vyvážený článek o Václavu Havlovi s názvem Václav Havel mýtický i skutečný a
tam jsem to pokusil popsat v celé šíři. Teď mám strach, že mě tlačíte k tomu,
abych řekl tu jednu větu, kterou zase si musím vybrat, jestli z toho mýtický
nebo z toho skutečný. Já si myslím, že Václavu Havlovi se podařilo symbolizovat
přechod naší země z jedné éry do druhé, přispěl k tomu, že ten přechod proběhl
touto, já bych řekl, za a/ úspěšnou, za b/ mírnou formou, jak proběhl a myslím,
že se mu podařilo reprezentovat viditelně zemi navenek, kde dosáhl mimořádného
mezinárodního uznání a na tom Česká republika určitě netratila.

Tak ODS je jedinou pravicovou stranou, to je naprosto evidentní. Že by ale tato
vláda dělala údajně pravicové kroky, je součástí totálního zkreslení dějin
posledního desetiletí. Diskutujeme-li o fázování různých reformních kroků, pak
já trvám na tom, že některé byly nutné v roce jedna transformace, některé v
roce tři, pět či deset. Že na ČSSD zbylo zprivatizovat pár reziduálních podniků
a ona část z nich zprivatizovala, pak to není pravicovost, ale nezbytný krok ve
chvíli, kdy byl ten krok možný. Mnoho transformačních kroků naopak zůstává a
vláda ČSSD se k nim vůbec nemá. A svou absurdní sociální politikou nás táhne ke
dnu a vrací ke komunistickému paternalistickému systému.

á už jsem unaven diskutovat doma i v cizině o euroskepticismu, vysvětlovat,
proč je ODS k EU kritická, když její voliči jsou největšími fandy vstupu. Trvám
ale na tom, že v ODS ani ve mně osobně žádný vnitřní rozpor není. Rozpor je v
něčem jiném, v EU samé. Ona je institucí - dovolím si nadsázku - s janusovskou
tváří, neboli se dvěma půlkami téhož obličeje. A to onen údajný rozpor
vysvětluje. Přece je jasné, že je z jedné strany součástí jistě pozitivních
procesů globálních a liberalizačních, kdy se země otevírají, padají bariéry
volného pohybu od myšlenek a lidí až po zboží a peníze. Voliči ODS tomuto fandí
víc než všichni ostatní - proto říkají ano a proto Klaus v roce 1996 podal
přihlášku do EU. Ale EU je i byrokratickým molochem, který reguluje a diriguje.
A tuto tvář zase nikdo necítí tak ostře jako já a ODS. Z našeho hlediska jsou
tedy tyto dva postoje v jednom, ale ne kvůli naší nekonzistentnosti, ale kvůli
dvojakosti EU. Proto říkáme do EU ano, ale má to i druhou stránku.

Nemám strach z evropské integrace vzniklé zdola a vycházející z reálných
politických uspořádání. Mám ale velkou obavu z integrace oktrojované evropským
národům těmi, kteří chtějí Evropu dotlačit do podoby svých, předem
zkonstruovaných vizí. Nemám strach z regulérního politického střetu s odlišnými
koncepcemi, mám strach z pokusů prosadit odlišné koncepce oklikou, tedy mimo
nezbytný politický střet.

Náš systém zdravotní péče a jejího financování je ve velmi křehkém stavu, je
velmi zranitelný. Jakékoliv drcnutí do něj může vyvolat řetězové reakce a mám
velkou obavu, že řetězové reakce může vyvolat i tento krok, tzn. nastolení
nucené správy. V historii těch našich 16 let máme dva takové velké případy.
Jeden byl případ Agrobanky, kdy jsem absolvoval celonoční debatu na vládě, zda
to udělat, nebo neudělat. Byl jsem tehdy proti. A vyvolalo to celý krizový
řetězec, který se spustil v roce 1997. Zažili jsme také IPB a stamiliardové
ztráty, které díky tomu vznikly. Musím trvat na tom, že jsme na ně dost
doplatili. Jako ekonom proto říkám, že mám z tohoto kroku vůči VZP také obavu.

S panem předsedou Barrosem se poměrně dobře známe a potkávali jsme se v našich
nejrůznějších minulých rolích po celé to minulé období. Znám ho do té míry, že
znám i jeho manželku. Náš dialog je vždy velmi otevřený a velmi přátelský a
myslím, že s ním bych se dovedl domluvit. Kdyby bylo více Barrosů v Evropské
komisi, bylo by to pro nás žijící v Evropě a členy EU docela dobré. Ten symbol,
to písmenko D, které on dal do názvu svého plánu, je smysluplné. Písmenem D
začíná slovo demokracie. Jestli opravdu jsou všichni tito pánové ochotni si
vážně přiznat, že v Evropě je obrovský deficit demokracie, a že s tím chtějí
něco udělat, tak myslím, že je to jen dobře. To D je také první písmeno slova
debata, dialog, diskuse. Jestli nemá být monolog, kdy je jen jedna pravda,
jakákoliv jiná pravda v podstatě v evropských diskusích nebyla povolena, jestli
nemá být každý okřikován nálepkami euroskeptiků, kdo vznese konkrétní
pochybnost o konkrétní věci, jestli to berou vážně, jestli pan předseda Barroso
to D myslí v těchto dvou významech skutečně vážně, tak já mu fandím.

Zatím jsem ještě relativně při síle a nemohu říci, že by mě tato moje práce a
funkce nebavila. Z mého hlediska tedy nevidím žádný důvod, abych vyhlašoval, že
odcházím do důchodu pěstovat kytičky nebo na zahrádce zeleninu. V tomto smyslu
nevidím sebemenší důvod říci, že ne.

Účelová argumentace, snažící se relativizovat význam slova vlast, stejně jako
úvahy o tom, že se ustanovení Listiny o opuštění vlasti týká pouze jejího
trvalého opuštění a nikoli opuštění dočasného, jsou zcela neprůkazné a nejsou
důstojné vážnosti této věci. Východiskem není ani to, že se jedná „jen“ o
vydání k trestnímu stíhání a že výkon trestu musí být realizován v České
republice.

Zcela absurdní je argumentace předkladatelů, že pokud nepřijmeme evropský
zatykač, budeme v Evropě jediní a staneme se eldorádem zločinců a mafií. Autoři
těchto slov by si měli uvědomit, že naše Listina základních práv a svobod
nebrání vydávat do ciziny cizince, ale že brání vydávat do ciziny naše vlastní
občany. A že nám nebrání, abychom vlastní občany soudili a trestali sami.
Hypotéza, že se staneme eldorádem zločinců, naznačuje, že rezignujeme na
schopnost ve své vlastní zemi aplikovat své vlastní zákony. Ani s tím se
v žádném případě nelze smiřovat.

Já bych to dal do souvislosti s těmi všemi okamžiky, prostě tady se rozpoutal
boj o toto desetiletí, o tuto dekádu 90. let, která podle mého názoru musí být
interpretována jako zářná chvíle v dějinách tohoto národa a této země a myslím,
že se nám podařilo ji interpretovat jako "nezdar", "neúspěch", "blbou náladu",
a to je, myslím, za prvé v naprostém rozporu s realitou a v naprostém rozporu s
fakty, v naprostém rozporu s pocity drtivé většiny lidí a je to prostě
politická hříčka, jestli jsme v ní vyhráli nebo nevyhráli souboj jak mediální,
tak politický, tak voličský, to nemohu říci. Mluvil jsem včera s jedním svým
tenisovým partnerem a on říkal: "Já to nebudu politologicky analyzovat, prostě
lidi věřili Klausovi, že když bude ta rychlá transformace, tak do pěti let
budeme mít každý mercedes a teď najednou zjistili, že každý ten mercedes nemá,
tak už vás všichni nevolí." Já myslím, že to je docela vtipný poznatek.

Já nenamítám diskutovat nebo neprotestuji proti tomu, abychom
diskutovali o této věci. Ale myslím, že teď jste skočil o 20 námořních mil
někam úplně jinam. Já bych se radši, než pouštět do této věci, vrátil přece
jenom k tomu, o čem jsme začali mluvit před chvílí. Já si teď nekladu za cíl,
když jsem řekl malé krůčky, říci cokoliv o vládě a jakýmkoliv způsobem směřovat
k vytvoření takové, či onaké vlády a vládní sestavy. Kladu si za cíl přispět k
zprůchodnění Poslanecké sněmovny. Všechny další otázky zůstávají otevřené. Je
na politických stranách, aby jednaly dále a já vůbec nepředpokládám, že by
zítra padlo jedno, jediné slovo o vládě, vládní koalici, vládní sestavě,
podpoře, nepodpoře atd. Já budu opravdu, jak jsem řekl, si klást za cíl, udělat
ten malý, menší krůček a to nějak zprůchodnit Poslaneckou sněmovnu.

Ta Evropská unie je tak mnohovrstevnatá věc, já vždycky odmítám, když
někdo to zasune do šuplíku zahraniční politika země. Já říkám: "Prosím vás, to
opravdu vůbec nevíte, o čem mluvíte, to nepatří do rubriky zahraniční
politiky." Já vůbec nechápu koneckonců, proč má Evropskou unii u nás na
starosti ministr zahraničí, protože se zahraniční politikou to nemá vůbec nic
společného. To je navýsost vnitřní politika této země. To je o základních
věcech našeho bytí, našeho života, a proto to svěřit ministru zahraničí se mi
zdá strašlivým zjednodušením, protože to už dává lidem signál, že to je jakoby
něco ze zahraničí a není to to, co se nás až tak dotýká dovnitř, zatímco já
jsem stoprocentně přesvědčen o tom, že to je věc, která se dotýká úplně každého
z nás.

Prognózy o volebním výsledku v žádném případě dělat nebudu. Hlavně proto, že to
neumím a žádné osobní průzkumy veřejného mínění si nedělám. Pro mě jsou zelení
naprosto nedefinované a nedefinovatelné uskupení nezávislých. Kteří oproti
minulým uskupením nezávislých nebo oproti v dnešních volbách vystupujícím
dalším seskupením nezávislých použili, využili, zneužili název Strana zelených.

Já globálně souhlasím s vizí lidské institutivní společnosti, jak ho dlouhodobě
formuluje ODS. A v tomto smyslu, jestli pan exprezident řekl, že bude volit
zelené, já samozřejmě oznamuji, že budu volit ODS. To je všechno, co k tomu
můžu říci.

Vietnamci žádný silný vztah ke svým sousedům nemají. I proto je jim daleká
Česká republika, která jim nikdy nic zlého neudělala, v podstatě velmi milá.
Měli bychom toho umět využít. Vidím-li tu neuvěřitelnou skupinu česky mluvících
Vietnamců a jejich vztah k nám, říkám si, že poskytování stipendií je ta
nejlepší investice. Otevřít v Saigonu kancelář Czechtrade srovnatelný efekt mít
nemůže.

Já musím říct jednu věc. Není těžších rozhodnutí, která jsem v politice jako
předseda vlády spolučinil, než hlasování o tom, kdo má dostat tu či onu
privatizaci nebo veřejnou zakázku. Ubezpečuji vás, že každý politik by byl
šťastný, kdyby takové verdikty nemusel dělat. To je rozhodování, které v drtivé
většině případů není typem skoku dalekého, ale naopak krasobruslení. Tam
rozhodování, jestli ta firma je o kousek lepší nebo není, je téměř neřešitelné.
Neboli já neberu tu jednoduchou debatu o tzv. klientelismu.

O mně je docela známo, že umím velmi přesně odlišovat funkce, situace, role.
Jsem si dobře vědom úlohy prezidenta, který nesmí být nositelem jedné
ideologie, jedněch postojů, ale že musí reprezentovat tuto zemi. To ale něco
obnáší. Například reprezentaci skutečných zájmů této země, a ne někoho jiného.

Já jsem určitě intelektuálem par excellence vším, celým svým životem a svou
podstatou. Ale právě že jím jsem, tak mě některé charakteristické rysy tohoto
prostředí strašně mrzí a trápí. Především ten jistý nárok na výlučnost, na jiné
zacházení, na jiné ohodnocování. Hlavní myšlenka mého postoje je skutečně
ideová, protože Klaus intelektuálům přinesl trh. A trh je neuvěřitelný ve své
anonymitě a ve svém spravedlivém oceňování jednotlivců a jejich přínosů, názorů
a podobně. A to je, co intelektuálové chtějí ze všeho nejméně. Jsou totiž
přesvědčeni, že jsou nejlepšími hodnotiteli svého přínosu lidské společnosti.
Zatímco já jsem se jim zarputile snažil říkat, že nejlepším hodnotitelem jejich
přínosu je onen pověstný trh.

Vstup Jana Rumla do ODS rok po jejím založení a mé akceptování jeho role byl
chladný, vypočítavý kalkul. Z obou stran. My jsme byli v situaci, kdy se od nás
veškerá exdisidentská fronta odvracela, a jednu výraznou disidentskou postavu
jsme v ODS moc potřebovali. Proto jsme ho vzali do vlády. Neméně chladný kalkul
to byl od Jana Rumla, který chtěl být ministrem vnitra, a žádná jiná politická
strana mu to v té chvíli nemohla garantovat.

Z Mongolska jsme přeletěli do střední Číny, ale nemohu nezmínit poslední dva
zážitky z Ulánbátaru. Česky mluvící manželský pár (oba studovali na VŠE
v Praze) mi přinesl Hayekovu knihu „Cesta do otroctví“, vydanou v mongolštině
jejich liberální nadací. Současně mi řekli – což nikdo z politiků nezmínil – že
bude od 1. ledna 2007 jako prostředek k urychlení ekonomického rozvoje země
v Mongolsku zaveden systém rovné daně ve výši pouhých 10 %. Stejných 10 % bude
mít i sazba daně z přidané hodnoty. V EU by s tím určitě neobstáli.

Paralelně píšu asi pět různých projevů v různých jazycích. Dneska jsem se v
5.43 probudil a asi do půl osmé, kdy mi zazvonil budíček, jsem psal jeden z
těch projevů. Nejspíš bych v tom do další porady, kterou mám po vás
naplánovanou, pokračoval.

Politická kultura se sama o sobě špatně hodnotí. Ovlivňují ji totiž dvě věci:
struktura našeho politického systému, náš volební systém, v důsledku kterého
nelze vytvořit většinovou vládu, která by mohla klidně čtyři roky spravovat
zemi. Opozice by měla dvacet třicet procent hlasů, ale ne 49 a půl, občas by
protestovala, ale kultivovaněji, a vládnoucí strana by se nemusela pouštět do
takových křečí, do jakých se pouští. Druhá věc je, že politická kultura není
oddělená od všeobecné kultury. Zhrubnutí toho, co se říká v televizi, co říkají
děti ve škole, to nevymysleli politici. Vinit z toho předsedu té či oné
politické strany by bylo nefér. Že se politici na této vlně vezou, že ji
dostatečně silně neoponují, nestaví se proti ní jiným modelem chování, je věc
druhá.

Suchým racionalistou jsem přestal být někdy v průběhu roku 1990, když jsem
vstoupil do volební kampaně v tehdejším Severomoravském kraji. Absolvoval jsem
tenkrát víc mítinků než všichni ostatní politici dohromady... a najednou jsem
objevil, že mi tenhle velice nesuchý "žánr náměstí" docela vyhovuje. Klíčový
okamžik pro mne nastal v říjnu 1990, kdy jsem byl zvolen předsedou Občanského
fóra. Tehdy jsem si uvědomil, že jsem překročil Rubikon: z čistě odborné polohy
ministra financí jsem přešel do úplně jiné role. Tu noc jsem nespal, a to se mi
opravdu nestává často.

Těžiště prezidentské funkce nespočívá podle mého názoru ve vnitropolitické
oblasti a prezident nesmí vytvářet protiváhu výkonné či legislativní moci. Od
toho je tu vláda a parlament, od toho jsou tu voliči, kteří svým rozhodnutím
vytváří tu či onu politickou situaci. Jen oni jí také mohou korigovat.

Mimořádný dojem na mne udělala nová, vlastně staronová tvář americké
administrativy, ministr obrany Gates, který má patřičný nadhled a rozhled a i
když už není nejmladší, od práce na špičce administrativy si trochu odpočinul a
přišel s novým elánem. Snad se mu podaří posunout i iráckou válku. Šéfem CIA
byl už v srpnu 1968, dobře si pamatuje i jednotlivosti tehdejších událostí
v naší zemi. Je velkým přítelem otce dnešního prezidenta.

Já vím, samozřejmě jsou tam slova, která mají čísla a je tam otazník na nich,
ale je naprosto evidentní, že ty otázky jsou tak absurdní, že určitě pisatelé
této, dokonce je tady napsáno slovo petice, to mě velmi zaujalo. Pan Vaculík
řekl petice. Já jsem si ani nebyl jist, jestli je to petice. Na začátku, když
jsme začali mluvit, jsem si napsal slovo petice. "Tuto petici jsme," jste
říkal, takže  to je možná petice, a to je politický traktát. Já myslím, že
smyslem není získat odpověď, protože ty odpovědi jsou naprosto evidentně známé,
mnohokrát jsem na ně odpovídal a v tomto smyslu se skutečně jedná o něco úplně
jiného.

Já vím, chci tím říct, že politik ví to, co vidí kdekdo jiný v televizi a vidí
temnou oblohu a nějaká blikající světýlka a pak zář nějakého výbuchu a ten
politik neví, jestli to náhodou nejsou záběry z Bělehradu před několika lety,
nebo jestli to jsou už týden staré záběry. Prostě nedovedu k tomu nic říct a
míru úspěšnosti toho posoudit nedovedu. Mě zaujalo prohlášení, které jsem si
dneska přečetl, prohlášení viceprezidenta Spojených států Cheneyho, člověka,
kterého znám, s kterým jsem nejednou hovořil a kterého si nesmírně vážím,
člověka, myslím, velmi rozumného, praktického, pragmatického. A Cheney dneska,
aspoň podle našich novin, řekl, že boj s terorismem neskončí za našeho života.
To je vážná věc, kterou, já myslím, bychom si všichni měli uvědomit, Takže jde
o to, jak úspěšné, jak úspěšná bude tato konkrétní akce, která nějaký konec mít
musí a co to bude znamenat pro všechny věci další.

Myslím, že globalizace, jakkoliv je to slovo, které já sám nepoužívám, nebo
nerad používám, protože je strašně měkké, strašně málo definované, schovává se
pod něj všechno možné i nemožné, tak v každém případě jistý vývoj světa
založený na prudkém nárůstu techniky a technologie dopravní a komunikační,
které propojují každé místečko na zeměkouli neuvěřitelně rychle, tak tento
proces tady je, bude a jestli si někdo myslí, že mu bude stát v cestě, tak
bohužel to neustojí v té cestě. Toto se pokoušet měnit, dirigovat, organizovat,
zakládat nová OSN, to by byla největší tragédie, která by se lidstvu mohla
stát. Tudy určitě cesta nevede. Já si myslím, že prostě jediná věc, která je
nezbytná, je pokus neumožnit takové věci, jako jsou teroristické útoky. Myslím,
že úkolem je řešit některé věci dříve, než se dostanou do takové tragické fáze.

Rád slyším, že i Vy používáte ne druhou, ale první osobu množného
čísla. Říkáte máme. Čili Vy, jako Francouzka, se identifikujete s Českou
republikou. To už je asi to evropské občanství! Já, když teď přijedu lyžovat do
Rakouska nebo Itálie, tak chci říci: ty naše krásné Dolomity! Jestli jste to
použila ve stejném významu, tak je to docela dobré. Ale vážně. Nemáme důvod,
abychom jezdili lobovat při referendech do cizích zemí, jako to dělají někteří
jiní evropští politikové. Já jsem nejel, na rozdíl od prezidenta Vaší země,
před španělským referendem do Španělska, abych tam prezentoval své názory.
Respektujeme, že výchozí entitou, ve které žijeme, výchozím veřejným prostorem,
ve kterém se pohybujeme, je pro nás entita zvaná Česká republika. A já nemám
důvod přemlouvat někoho ve Finsku, Irsku, Řecku, Lotyšsku jak má hlasovat.
Nicméně, byl bych docela rád, kdyby oni dodržovali stejný princip.

Zapomíná se na to, že první opoziční smlouva byla podepsána v roce 1996. Já
jsem u toho seděl a tahal jsem za jiný konec provazu než o dva roky později.
Tehdejší koalice získala ve volbách 99 mandátů a o pár místností vedle jsme s
Milošem Zemanem uzavírali opoziční smlouvu za přítomnosti Václava Havla, který
ji fakticky nadiktoval. Zeman dostal křeslo předsedy Poslanecké sněmovny.
Nechápu, jak na to někdo pozapomněl už v roce 1998 a zapomíná na to do dneška.
Rozdíl byl jenom jediný. V roce 1996 byla tato opoziční smlouva dělána se
souhlasem a z iniciativy prezidenta a ve druhém případě to vzniklo za zády
prezidenta. Jinak v tom nebyl žádný jiný rozdíl. Dehonestace té druhé chvíle a
zamlčování té první je také takovou smutnou historií.

V jednom internetovém on-line rozhovoru jsem dostal otázku, zda si dovedu
představit, že by Margaret (rozumí se Thatcherová) udělala koalici s Tonym
(Blairem). Na to jednoduchá odpověď. V nejstarší demokracii světa, ve Velké
Británii, slovo koalice neznají, protože mají většinový systém. Tam je volební
systém jasný a díky tomu je i jasná zodpovědnost člověka, politické strany,
vlády. Kdo vyhrál, předvádí čtyři roky, co umí, a voliči mu to pak spočítají. U
nás je odpovědnost rozbředlá, rozmazaná, zamlžená. Takže nový volební zákon -
určitě ano.

Každý nezaslepený člověk v naší zemi dobře ví, že spousta lidí pracovat nechce.
I v těch regionech, kde je míra nezaměstnanosti dvouciferná, si management
stěžuje na nedostatek pracovních sil. Tato nerovnováha se nedá řešit příliš
vstřícným systémem sociálních podpor, protože ty vedou k tomu, že řada lidí
pobírá nemalou podporu a přitom si přivydělává v tzv. šedé ekonomice. Takže je
nutné zpřísnění postupů uplatňovaných úřady práce. Na druhé straně nepodceňuji,
že nezaměstnanosti je reálným problémem této země, že je i spousta nedobrovolně
nezaměstnaných. Ale i těm musím říci, že jiná cesta než důsledné hledání,
schopnost posunout se z místa, ve kterém bydlí, posunout se z profese, kterou
třeba dlouho dělal, prostě není.  
Sylva Šporková, Večerník Praha, 10.6.2002


Známý americký myslitel Francis Fukuyama, který ve zlomovém roce 1989 (tedy pár
měsíců před pádem komunismu) napsal svou známou stať „Konec historie“, která
byla publikována v prestižním americkém časopise The National Interest a která
doslova obletěla celý svět, pronesl v létě 2002 v australském Melbourne velmi
prestižní každoroční John Bonython Lecture (kterou měl autor této recenze čest
přednést v roce 1991). Známý australský „CEP“, The Centre for Independent
Studies, ji otiskl jako svůj Occasional Paper 81 a tím nám ji dal všem
k dispozici. A k diskusi.

Jako ekonom mám "x" základních myšlenkových schémat, která mám v sobě hluboce
zabudována a automaticky mi naskakují při odpovědích na nejrůznější otázky. V
tomto případě mně automaticky naskočí jedna ze silných tezí ekonomie, a to je
rozdíl mezi nominálními a reálnými veličinami.

Nezakrývám, že se na toto trilema názory různí a že se vyvíjejí v čase. V
každém případě je ale evidentní, že v každé chvíli nějaký názor dominuje – do
doby, než ho nové argumenty či nové zkušenosti vyvrátí. Dnešní dominantní názor
ve světě, velmi se lišící např. od poválečných desetiletí, říká jednoznačně:
udržme volný pohyb kapitálu, který přináší pro každou zemi výrazně pozitivní
efekty, udržme nezávislost měnové politiky nezbytné v dnešním heterogenním
světě a obětujme jakékoli možné hypotetické výhody plynoucí z fixního měnového
kursu.

Já nikdy nebyl členem komunistické strany a pro nás, kteří jsme chtěli jít
rychle dál, dubčekovština a vůbec Dubčekova volba do čela strany byla obrovským
zklamáním. Mluvím o lednu 1968. I proto, že jsem pracoval v Ekonomickém ústavu
Akademie věd, jejímž ředitelem byl Ota Šik, tak byly naděje, že to bude někdo z
daleko radikálnější skupiny.


Tak to asi všude na světě jsou politici populárnější a méně populární politiky,
které ocení hned, nebo někdo až zítra, politici, které ocení současná doba,
nebo doba budoucí. Politici, kteří prohrávali Xkrát a zase se vydrápali na
povrch, nebo ti, kteří zmizeli navždy v propadlišti dějin. To tak asi bude, to
já myslím, že je idylka, to nebude nikdy.

Druhá věc je, že podíváte-li se na dnešní západní Evropu, tak myslím, že každý
ví, že Portugalsko je na tom jinak než Dánsko nebo Holandsko. Finsko je na tom
také jinak než někdo jiný a tak dále. Jižní Itálie, Sicílie je na tom podstatně
jinak než Itálie severní nebo podhůří. Takže ono to dohánění je vždycky
záležitost celých desetiletí, nebo takovýchto dlouhatánských období. Já myslím,
že naším cílem je, být ve stejné, jak bych to řekl ve sportovní hantýrce, teď
máme mistrovství světa ve fotbalu, tak řekl bych, být ve stejné lize, hrát ve
stejné soutěži. To ale neznamená, že v té soutěži, v té české extralize, jedna
věc je místo první, druhé a dvanácté, jestli ...

Není to zajímavé téma v tom smyslu, že není zítřejší. My s ním nemáme co
udělat, a úvaha o tom, jestli to bude za sedm let nebo za jedenáct nebo za šest
a půl, myslím, že z dnešního data 10. června je to úplně irelevantní a nemá to
žádný význam pro vaše chování, že byste začal spořit v eurech, nebo pro moje
chování, nebo pro majitele vašeho rádia, myslím, že to nemá vůbec žádný význam,
není to zajímavé téma.

Tohle je strašně složité. Vy víte dobře, že jsme zdědili komunistickou
antijustici, nebo antispravedlnost a věděli jsme všichni, že je tragédie, když
nějací mocní straničtí tajemníci okresní diktují panu soudci nebo soudruhu
soudci, jak má ten výsledek dopadnout. A teď my jsme samozřejmě skočili, jak se
to kyvadlo hýbe, na druhou stranu, nikdo nikdy nesmí žádnému soudci říci ani
slovo, což samozřejmě jsme všichni přijali jako výchozí princip, ale myslím, že
jsme trošku ty soudce posadili někam a ona tam teď není žádná komunikace, není
mluva nikoho s nikým. Chraň bůh o jednotlivých kauzách, ale vůbec o systému a
způsobu, a to já vidím za docela problematické. Tam tu cestičku dobrou nevidím.

Tak to je otázka velmi, velmi těžká. My jsme v prvním roce přece
jenom řadu týdnů nebo měsíců bojovali s obrovskou institucí Pražského hradu,
Kanceláře prezidenta republiky, Správy Pražského hradu. Řekněme, že v těchto
věcech jsme pokročili daleko. Tak možná, že v tomto smyslu bude větší prostor.
Já bych průlom, revoluci neviděl. Já myslím, že my jsme velmi rychle naskočili
do standardního prezidentského fungování, jak co se týče přijímání návštěv,
kterých bylo nekonečně, tak co se týče zahraničních návštěv. Já jsem slyšel, že
se mě budete ptát na tuto věc, tak jsem se podíval a zjistil jsem, že jsem za
letošní rok, a to jsem prezidentem od března, de facto od 7. – inaugurace byla,
jsem byl dvacetkrát v zahraničí na služební cestě; nemyslím i na žádné
dovolené, to jsem dokonce ani nebyl nikde. Takže třeba dvacet cest do ciziny je
strašlivě moc za těch zhruba devět měsíců a tak dále. Myslím, že jsem musel
hrát spoustu úloh s Ústavním soudem, který byl těžkou prací nečekanou, to je
jednou za deset let a ono se to nakumulovalo teď na mě hned na začátek a tak
dále a tak dále.

Podívejte, za prvé já jsem strašně proti frázím a jestli teď
předseda vlády údajně takto vyhlašuje jakýsi boj proti šedé ekonomice, tak já
myslím, že všichni víme a všechna empirická data ukazují, že šedé a černé
ekonomiky za existenci vlády sociální demokracie v naší zemi přibylo a nikoli
ubylo. To je všeobecně uznávaný fakt, jakkoli já bych řekl, že všechna tato
data jsou poněkud měkká a já bych si nenechal useknout hlavu kvůli nim. Ale
data to naznačují. Jestli náhodou se za kouzlo tohoto souboje považují
registrační pokladny a majetková přiznání, tak to pak už si hrajeme na malé
děti, to pak už nejsme normální, vážní, rozumní lidé, protože myšlenka
registračních pokladen a majetkových přiznání je s námi čtrnáct let od
listopadu 1989. Nepřetržitě někdo z naivistů a snílků říká, že to něco
fatálního vyřeší. Nepřetržitě lidé, kteří s tím mají zkušenosti v zemí naší i
jiné říkají, že to tak není. Takže já teda doufám, jestli náhodou něco bude
chtít udělat tato vláda s šedou ekonomikou – mimochodem rozsah šedé ekonomiky u
nás je spíše menší než v řadě západoevropských států podle statistik, které já
mám k dispozici. Tak to určitě ta cesta nevede přes registrační pokladny a
tento typ majetkových přiznání.

Tak opravdu nebyl jsem žádným odběratelem, zdá se balíků analýz a
rozborů, které vedly k tomuto rozhodnutí. Znám to opravdu zvnějšku, znám to
jako čtenář kterýchkoli jiných novin. Já musím říci, že jako předseda vlády,
když byla vždy vytvořena komise, která měla rozhodnout nebo vládě doporučit,
poradit o nějaké takové zásadní věci, tak jako předseda vlády jsem si zoufale
přál, aby to rozhodnutí té komise bylo jednoznačné, protože to ulehčilo život a
pak vláda mohla docela jednoduše rozhodovat.

Tak za prvé, já myslím, že vícerychlostní Evropa už zde dávno,
dávno je a kdo má zavřené oči a snad si myslí, že to tak není, tak nevím vůbec
o čem mluví. Tak v Evropě má celou řadu dílčích aktivit, kterých se zúčastní
jenom část evropského unijního celku – eurem počínaje a šengenskou dohodu; my
nebudeme součástí šengenské zóny ještě delší dobu po našem vstupu do Evropské
unie. Takže rychlostí v Evropě nad různými tématy je celá řada, takže takhle to
fatálně předvídat, nebo nějak se toho obávat nebo co, nechápu proč, je to
naprosto zbytečné. Já si myslím, že ta proměnlivější struktura místo rigidity,
tuhosti, tvrdosti, naprosté jednolitosti, naprosté jednobarevnosti by nebyla
vůbec špatná a ničemu by nevadila. To je první věc. Já myslím, že … stejně. Za
prvé už to tak je a za druhé to tak více a více do budoucna bude – to je moje
prognóza. Druhá věc, netuším, nechápu, proč předseda vlády teď v posledních
dnech tolik hovoří o tom, že on chce být ten nejrychlejší. Já pro to pro Českou
republiku nevidím vůbec žádný důvod. A teď jde o to, co je fráze – abych se
zalíbil někomu v Bruselu a co je skutečné chtění. Tak my přece v každém případě
nebudeme členem eurozóny drahnou dobu bez ohledu na to, jestli si to předseda
vlády tento bude, nebo nebude přát. Takže proto bych mluvil vážně a seriózně o
těchto věcech a kam spěchat není vůbec sebemenší důvod.

Čaj, který jsem připravil pro sebe a pro manželku. V ledničce sice bylo máslo a
sýr, ale nebylo to na co namazat. Manželka mi také oprávněně vytkla, že jsem
nekoupil chléb.

Nejsem si jist, co si lidé myslí, protože průzkumy jsou různorodé. Pan Paroubek
určitě ale nečekaně spustil razantní styl, který leckoho zaskočil. A myslím, že
i předsedu ODS. Já ale znám takovouto situaci. Jednou jsem šel do nějaké
nedělní debaty s Petrem Pithartem, který vždy vystupoval jako filosofující
mílius. Věděl jsem, že sice máme odlišné názory a tykáme si, a tak nevinně a
naprosto naivně jsem si tedy myslel, že budeme filosofovat. Měl jsem dokonce
snahu, aby debata nebyla příliš těžká a lidi nepřestala velice rychle bavit.
Petr Pithart se ale nečekaně proměnil ve fúrii, která na mě křičela zemanovsko-
paroubkovsky. A na to, přiznávám, jsem nebyl ani trochu připraven. On byl
specielně nabuzen týmem svých poradců a já šel na neutrální besídku. A ona se
nekonala. Prostě nezareagujete hned, přijmete defenzivu a začínáte vykládat.
Nikdo ale vaše odpovědi neposlouchá a nastoluje se další otázka. A je úplně
jedno, jestli jste odpověděl geniálně nebo negeniálně, útok prostě pokračuje. A
toto, si myslím, že se panu Paroubkovi daří dělat stejným způsobem. Obrovská
zodpovědnost je v těchto případech na moderátorovi. Ten to musí zvládnout.

Razance oproti zemdlelosti a umdlelosti je určitě správná. Pevnost názorů,
jistota, že stojím za tím, co říkám, jsou klíčové a důležité. To je ale úplně
něco jiného než arogance, která se teď v debatách projevuje.

Politik musí být soutěživý, extrovertní, musí být mluvkou. Nemůže si myslet, že
má správné názory a že je eventuelně někdo vyčte z jeho knih. Mnoho politiků na
tomto zahynula. Já vždycky říkám, že politik by měl být někdy v mládí aktivním
sportovcem. Aby měl možnost prožívat sled zápasů, ve kterých se vyhrává,
prohrává a ze kterých se jde zkroušený domů a ví se, že zápas zítra pokračuje.
Politik v sobě musí mít soutěživost. Musí umět přijmout fakt, že o jeden ten
koš prohrál. To je velice důležité.

Doufám, že se nijak záměrně a cíleně nestylizuji. Naopak se snažím spíš chovat
tak, jak bych se choval, kdybych nebyl prezidentem. A to je možná výhoda, lidé
si toho všímají. V pozitivním slova smyslu.

Já nejsem činkový člověk a nikdy jsem nebyl. Nerad bych se dotkl
těch, kteří s činkami cvičí, já v tom ale vidím takový určitý prvek narcisismu.
Tedy budování si figury pro budování si figury, a to je něco, čemu já nerozumím
a dost dobře to nechápu. Celý život jsem do té míry aktivně sportoval, že
jestli vypadám tak, jak vypadám, a žádná sláva to dnes už není, tak je to
důsledek sportování, které mě bavilo. A ne důsledek umělého zvětšení si objemu
svalové hmoty o jeden krychlový centimetr. Proto já nesměřuji ani k takovým
věcem, že bych si šel zaplavat. Ano, když je tam ten míček, když člověk jede po
té sjezdovce nebo když se člověk v létě na horách tetelí strachem, jestli
nespadne v těch dvou a půl tisících, to ano. Že bych si dal ale z povinnosti
závazek, že za čtyřicet minut uplavu třicet bazénů, to se nutím, a nemám z toho
žádný požitek. Toto ale není lenost, pouze jiná filosofie.

Nekouřím a nekouřil jsem nikdy a v mém životě nebyla nikdy ani chvilka,
kdybych s tím koketoval. Jako mladší v éře mého basketbalu jsem v průběhu
zápasu ztratil nejméně dvě kila. Žádné módní iontové nápoje nebyly. Jedinou
takovou "iontovou" vzpruhou bylo pivo. To se také stalo určitě v prvních dvou
třetinách mého života mým hlavním alkoholickým nápojem. Teď ho nějak ale ubylo.
Otevřením světa, dovozem a zlepšením našeho vína si teď člověk raději dá
sklenku vína. A tu si dám teď častěji, než bych si ji dal dříve. Skoro bych
řekl do listopadu 89. Je to sice absurdní, ale i v tomto smyslu byl pro mě ten
listopad určitým předělem. A určitě nejen pro mě.

V minulosti se mi tak dvakrát do roka stalo, že jsem do rána
nemohl usnout. Převaloval jsem se neustále a byl jsem šťastný, že jsem ve tři
čtvrtě na pět usnul, a ve čtvrt na sedm už zvonil budíček. Potom jsem
přemýšlel, co konkrétního tu moji nespavost způsobilo. Teď se mi spíš stane, že
usnu, ale vzbudím se v půl čtvrtý a nechce se mi už spát, tak si chvíli čtu.

Něco vám řeknu, ale to snad není neřest, ale mám z toho
trochu strach. Kolem sebe, i u postele, mám knížku japonských křížovek Sudoku.
Luštím častěji, než bych měl, a myslím, že bych si místo toho měl něco
seriózního přečíst. A občas mě bolí oči. Už jsem také přemýšlel, jestli to není
tím luštěním.

Nedávno jsem četl rozhovor s Jurajem Jakubiskem, kde říkal: Vždycky se šplhám
na nějaký kopec a v momentu, kdy ho dosáhnu, tak za ním vidím další. A upřesnil
bych to, neočekávám, že naleznu vyšší kopec, ale velmi bych si přál, aby ještě
existovaly další kopce a nebyla už jen pouhá rovina.

Já respektuji pestrost našeho života i pestrost našich médií, každý z nás má
právo se dívat či nedívat na televizi. Nemáme svět George Orwella, toho
skutečného Big Brothera, kterého si tato reality show pouze vypůjčila. Kde ta
televizní obrazovka je jedna a povinně čtyřiadvacet hodin denně svítí a něco
předvádí. Toto my nemáme, my si tu televizi zaprvé můžeme kdykoli vypnout, a za
druhé i lidé bez satelitu mají minimálně čtyři programy. Máme možnost volby a o
zvedání žaludku bych já nemluvil. O tom, že mohu tu či onu reality show
hodnotit a říkat, že jedna je lepší, jedna horší, to ano. Ale toto považuji za
povýšené nafukování se před médii. Pan Halík se na ten pořad buď neměl dívat,
ale pak by ho nemohl hodnotit, anebo nám pan Halík prozrazuje, že byl sto dní
jejím věrným divákem, a pouze okázale dává najevo, že to nebylo úplně to
nejlepší. Jedem největších vynálezů moderní doby je podle mě dálkový ovládač
televize. Tedy možnost si to zapnout nebo vypnout a snadno, na dálku, aby
člověk nemusel vstát ani z té postele.

Já mám na tyto věci daleko striktnější názor, než je možná dnes v módě. Já bych
výchovu dětí a institut manželství nepletl s jakýmkoli jiným lidským a
mezilidským vztahem. Pokud se tyto typy vztahů budou směšovat, proplétat,
říkat, že jsou stejné a rovnocenné, je to pro mě do jisté rouhání se. Já si
myslím, že určitě se bez gayského spárování v historii lidstva našla řada dětí,
které byly z historických důvodů, rodinných tragédií vychovány jedním či dvěma
muži a vyrostly v normální jedince. O tom já nemluvím. Tyto dvě věci směšovat
je ale špatné.

Pro mě daleko větším předělem byl listopad 89 a vstup do politiky než 28. února
2003 prezidentská volba. A to není moje degradace nebo nedoceňování této
funkce. Lidé se na vás otáčí, že pro vás přijíždí auto s řidičem, místo abyste
hezky šel na stanici tramvaje, že najednou žijete ve světě ochranek a že
nevyrazíte sám do pražských ulic, ale máte bezpečnostní doprovod. Tato změna v
mém životě ale nastala nikoliv prezidentováním, ale už před lety. Já nemyslím,
že mládnu, ale stárnu jako všichni ostatní. Často mně lidé říkají: Já vás tady
mám na fotce, když jste byl v naší obci v roce 1993 v prvních volbách. No, ta
politika vám ale dala. Podívejte, jak jste zestárl. A já se na toho dotyčného
jen tak dívám a v duchu si říkám: No holoubku, podívej se na sebe. Ty jsi také
před třinácti lety vypadal jinak. Myslím, že jsem nezestárl víc, než bych byl
býval zestárl, kdybych dělal univerzitního profesora.

Bolívijská privatizace (a já vůbec nechci hodnotit, zda úspěšná či neúspěšná,
časově dobře či špatně naplánovaná, v éře vysokých či nízkých cen ropy a plynu,
administrativně a organizačně zvládnutá či nezvládnutá) podle něho byla
zlodějnou, která dala velké výhody zahraničním vlastníkům, a proto prof.
Stiglitz vítá, že Morales ropu a plyn opětovně znárodnil. Zejména oceňuje, že
byl veden „upřímným zájmem zvýšit příjmy svého chudého lidu“. Souhlasí s tím,
že je to „pro většinu Bolívijců otázka spravedlnosti“. Já mu ale musím
připomenout, že ekonomie opustila myšlenku „spravedlivé ceny“ (just price) již
na konci středověku a skoro si troufám říci, že by to právě on měl vědět.

Citovat je možné do nekonečna. Problém je, že je autor těchto vět nositelem
Nobelovy ceny za ekonomii, že ekonomii vyučuje na Kolumbijské univerzitě
v NewYorku, že byl předsedou Rady ekonomických poradců prezidenta Clintona a že
byl hlavním ekonomem Světové banky. A že je tento jeho článek prostřednictvím
systému Project Syndicate šířen do celého světa. A že skoro nikdo neprotestuje.

Říkat o Al Goreovi, že v základech jeho myšlení je „schéma rovnováhy“, se mi
zdá být úsměvné. Obhajuje-li jeho environmentalismus přírodní status quo
(neboli „momentku“ dnešního stavu přírody) a obává-li se, že ho člověk svým
chováním mění, nemá to se „schématem rovnováhy“ jako jakýmkoli „myšlenkovým
principem“ nic společného. Environmentalismus více méně zastává  názor, že
člověk je pro přírodu faktorem exogenním,a navíc  faktorem, který má schopnost
měnit – pro environmentalisty posvátnou – přírodní rovnováhu. Moje polemika
s tímto přístupem je založena na tom, že člověk pro přírodu a Zemi exogenním
faktorem není. Je součástí přírody. Je ale tou její součástí, která se „chová“,
která se rozhoduje, která hodnotí alternativy svého chování na základě nějaké
své preferenční škály. Příroda se na rozdíl od člověka nijak „nechová“. Bez
člověka „nemá smysl“, bez člověka ji není možné vidět, hodnotit, hájit,
ochraňovat. Přesně to se ale někteří environmentalisté dělat pokoušejí, což
nemůže znamenat nic jiného, než že jí dávají nějakou jinou, vyšší a hlavně
samostatnou hodnotu a smysl. To je naprostým omylem.

Netrivializujme si to. Příroda a její ochrana do „preferenční škály“ (ekonom by
řekl do funkce užitku) člověka jistě patří. Příroda je krásná, což je jistě
hodnotou samo o sobě. Bez přírody se člověk neobejde (a ví to), a proto je
nerozumné, aby ji „ničil“ i tím, že by ji neúnosně zatěžoval a využíval. Ale
tím jsme u debaty, co je to ono „neúnosně“, v čích očích je to za neúnosné
považováno a jaké je vymezení této neúnosnosti. Ale to není tématem této mé
polemiky, to bych se dostával daleko od Drulákova článku.

Ekonomové vycházejí z člověka jako svébytné a racionálně se chovající bytosti,
environmentalisté vycházejí z „požadavků“ přírody, resp. přírodní rovnováhy,
které jsou oni sami povoláni nám ostatním – sobeckým a krátkozrakým – sdělovat.
Oni podle svých slov přírodu „pouze“ zastupují. Před námi, kteří ji využíváme a
zneužíváme. Příroda jim k tomu však mandát nedala.                      

Korporativistické tendence, snahy některých jednotlivců či skupin doplnit či
nahradit demokracii různými formami zapojení vybraných sdružení či svazů do
výkonu státní moci, se opakovaně vynořují, u nás i v zahraničí. Dříve se pro
takovou alternativní formu vlády používal termín korporativismus, dnes se často
hovoří o postdemokracii či NGO-ismu.

Nemohu si odpustit alespoň stručně uvést ještě jednu poznámku, která by však
vyžadovala delší a hlubší samostatnou úvahu. Vyslovil bych tezi, že je přechod
k profesionální armádě spojen i s tichým přesunem konceptu válečných operací od
obranných k útočným. K tomu ve světě v poslední době de facto došlo. Bránit
vlast musíme jistě všichni, prosazovat ten či onen světonázor nebo to či ono
pojetí lidských práv v Kosovu, Východním Timoru, Somálsku či Kypru už tak
jednoduché není a není k tomu možné dostatečně motivovat vojáka základní
služby. Takto zaměřené světové pořádkové služby opravdu už asi nejsou armádou v
původním slova smyslu, jejímž úkolem bylo obhájení integrity vlastní země.

Vznik našeho samostatného státu byl – v tom nám dějepisci nelhali - výsledkem
dlouhotrvajícího úsilí o národní emancipaci, do kterého se - zejména v
devatenáctém století - zapojily téměř všechny složky tehdejší české
společnosti. Víme i to, jakou rozhodující roli sehrála nezměrná aktivita Tomáše
Garrigue Masaryka a jeho spolupracovníků a jak důležité bylo hrdinství tisíců
českých legionářů. Díky nim získal náš národ a naše země mezinárodní uznání a
prestiž a po skončení první světové války mohl stanout na straně vítězů.

V období první republiky se naše země rychle zařadila mezi nejrozvinutější
evropské státy. Zaznamenala zřetelný rozkvět, otevřela se světu, v duchovní i
materiální oblasti mu měla co nabídnout. Masarykovy demokratické a humanitní
ideály ovlivnily české politické myšlení natolik, že vstoupily do nejhlubšího
povědomí naší společnosti. Na dlouhá desetiletí se staly zrcadlem, v němž se
odrážela pokřivená realita totalitních poměrů let následujících.

V listopadu 1989 jsme ve vzácné shodě drtivé většiny země znovu vykročili na
cestu obnovení demokracie a tržní ekonomiky. Úkol, který před námi stál, byl
obrovský, a já jsem přesvědčen, že jsme se s ním – přes všechny existující
problémy – úspěšně vyrovnali.

Rychle jsme vytvořili demokratický politický systém, který pevně zakořenil a
získal stabilitu. Otevřeli a liberalizovali jsme ekonomiku a uskutečnili jsme
masovou privatizaci totálně postátněné země. Naše hospodářství přežilo rozpad
komunistického bloku a v krátké době našlo nové trhy. Česká koruna je pevná a
volně směnitelná. Naše města a vesnice se vracejí ke své původní kráse.
Viditelně se zlepšilo životní prostředí, v minulosti tolik zdevastované.
Výrazně se zvýšil průměrný věk i zdraví občanů naší země. Zásadní změny
zaznamenal i sám způsob života, do kterého se promítly dříve neexistující a
leckdy ani netušené možnosti. Máme výborné vztahy se svými sousedy. Naše země,
možná poprvé v historii, nemusí čelit žádnému bezprostřednímu vnějšímu
ohrožení. Je členem NATO a brzy se stane členem Evropské unie.

Mám důvěru v občany naší země. Jejich iniciativě, schopnostem a realismu
vděčíme za všechno pozitivní, co kolem sebe vidíme. Chtěl bych všem, kteří se
na tom podíleli a podílejí, poděkovat. Některé z nich budu mít tu čest dnes
večer ocenit státními řády a vyznamenáními a neskrývám, že jejich výběr z mnoha
návrhů, které jsem dostal od vlády, Parlamentu, společenských institucích i
jednotlivých občanů, nebyl jednoduchý. Snad jsem vybral dobře.

Moje zahraničněpolitické názory jsou konzistentní a dlouhodobě známé. Ctím naše
spojenecké závazky a proto jsem nehlasoval proti usnesení Parlamentu. Současně
si však nejsem jist, zda není toto konkrétní usnesení předčasné. Všichni
spojenci USA se dnes snaží získat čas. Jako konzervativní politik jsem proto
považoval za nejpoctivější zdržet se hlasování. 

Dobře vím, že je otázka tohoto typu pro občana České republiky zcela absurdní,
že na takto položenou otázku odpovídat nechce a že by si přál otázku úplně
jinou. Přesto musím trvat na tom – a trvám i na tom, že vím o čem mluvím,
protože např. jen za letošní červen jsem byl v zahraničí na šesti konferencích
s tématem Evropa – že přesně takto je tato otázka v Evropě dnes stavěna.

Chirac, který nikdy nemůže (protože nemá mandát) rozpustit Francii, ve které
jsou historicky regiony velmi nevýrazné (Francie je unitární stát), chce
uspořádání konfederativní a chce udržet národní stát. Společného v Evropě chce
– ve své nejednoznačnosti – leccos, ale na jeho vlastní stát se mu formálně
nesmí sáhnout.

Na tiskové konferenci v Rakousku jsem byl tázán, zda se naše země spokojí
s postavením periférie. Odpověděl jsem, že už jsme na periferii za komunismu
byli a že teď konečně chceme být Evropany 1. kategorie. Je to důležitá věc. Ti,
kteří na oficiální mapku světové výstavy v německém Hannoveru omylem místo
Česko napíšou Čečensko tohle od nás musí slyšet hodně nahlas.

Výhodu máme v tom, že je naše země svobodná a že jsme - po zvládnutí přeměny
totality v demokratickou společnost - znovu získali pevnou půdu pod nohama.
Jsme respektovanou a uznávanou demokracií. Jsme členy Severoatlantické aliance.
Naše země byla pozvána do Evropské unie. Ať máme názory na vyjednané podmínky
našeho členství a na celkové přínosy evropského integrování jakkoli rozdílné a
ať se na stav a směřování Evropské unie díváme s tou či onou mírou realismu,
ukončení našich vyjednávání a pozvánka ke vstupu jsou důležitým signálem. Jsou
důkazem, že jsme – a to nejen ve svých vlastních očích - standardní demokracií,
která se již přibližuje těm evropským zemím, které měly to štěstí, že čtyřicet
poválečných let nemusely prožít v nedemokratickém společenském uspořádání a
mohly se svobodně rozvíjet v prostředí tržní ekonomiky a vysokého respektu
k základním svobodám a právům občanů.


I když jsme - a být musíme - k našim vlastním výsledkům a výkonům kritičtí a i
když určitě nelze říci, že bychom v mnoha směrech nemohli být dále než jsme,
naše země nestrádá. Potýkáme se sice s řadou problémů, z nichž část se odvíjí
od těžkostí transformace a část od chyb, které jsme my sami v průběhu třinácti
vzrušujících let obnovy udělali, ale není důvod trpět pocitem, že to byla léta
promarněná a že to byla nevyužitá příležitost.

Od listopadu 1989 jezdím po celé naší zemi a potkávám se s velkým množstvím
lidí. Kdybych měl shrnout svůj převažující dojem, vyjádřil bych jej slovy:
obdiv, radost a hrdost. S obdivem hledím na ty, kteří se pustili do obnovy
totalitou poničené a zanedbané země a vystavěli či přestavěli celá města a
obce, podniky a instituce. Mám radost z nerezignovaných pracovitých lidí, kteří
uchopili své osudy do vlastních rukou a začali vytvářet bohatství své, opětovně
svobodné země. Tento typ lidí v naší vlasti převažuje a jsem hrdý na to, že
jsem tuto unikátní epochu obnovy mohl s nimi spoluvytvářet. S patřičným
sebevědomím bychom měli našim spoluobčanům i zahraničí zdůrazňovat světlé
stránky naší současnosti a v generacích, které již totalitu nezažili, pěstovat
víru ve vlastní síly, schopnosti a talent, jimiž jsou naši lidé tradičně
nadáni.

Nejednou jsem v minulosti říkával – ať už to mnozí chtěli či nechtěli slyšet a
ať už má slova interpretovali přesně či účelově zkresleně – že pro naši zemi
nemá přistoupení k Evropské unii alternativu. Byl jsem to ostatně já a mnou
vedená koaliční vláda, kdo do Evropské unie podal přihlášku. Ve shodě s mnoha
politickými proudy v Evropě jsem však po celou dobu dával zřetelně najevo, že
nám nemůže být jedno do jaké Unie vstupujeme a že ji nesmíme vidět jako
idylický svět, v němž jedni chtějí pouze dobro těch druhých, zatímco zájmy
svých národů a státních celků velkoryse přehlížejí. Tento realistický postoj
způsobil, že ti naši spoluobčané, kteří toto pochopili, vstup do EU výrazně
většinově podporují.

Ozývají-li se ještě dnes oslavné tirády na otevřenou bránu ke vstupu do EU a
tváříme-li se jako by šlo o jednostrannou a velkou výhodu, prokazujeme občanům
pro jejich rozhodování v jarním referendu medvědí službu. Správnější by bylo co
nejotevřeněji hovořit jak o pozitivech, tak o těžkostech, které nás po vstupu
čekají, a hlavně o tom, jak konkrétně budeme zájmy naší země v současné Evropě
hájit.

Právě na tom by se měla shodnout celá naše politická reprezentace. Považuji za
mimořádně důležité, aby vznikl konsensus na co nejvyšším možném společném
jmenovateli zájmů občanů České republiky. Jedním z výrazů či předpokladů tohoto
konsensu by mělo být alespoň částečně vyvážené rozložení politických sil. Pro
budoucnost by bylo nebezpečné, kdyby měl - v této přelomové době - při
levicovém parlamentu a vládě přijít i do prezidentské funkce kandidát levice či
levého středu. Jsem přesvědčen, že by to vedlo k další polarizaci veřejnosti a
že by to výsledek referenda mohlo ohrozit. 

Pár slov bych chtěl říci i k postavení a roli prezidenta v našem ústavním
systému. Je nerozumné chtít prezidenta tzv. „nadstranického“. Nikdy tomu tak
nebylo a být nemůže. Prezident vždy vychází z nějakého politického prostředí.
Kdyby vstupoval do politického života jako úplný novic, bylo by to ještě horší.
Jen o něco méně špatné by bylo, kdyby prezident přicházel z netransparentního
politického zázemí. Podléhal by pokušení vytvářet kolem sebe nejasně
definovanou mocenskou strukturu a začít s ní hrát preferenční hry s některými
stranami proti stranám jiným. To by bylo pro zdravý politický život země značně
erozivní. Prezident, jehož politické ukotvení je naproti tomu jasné a známé, je
v opačné situaci. Každý jeho krok je veřejností posuzován daleko pozorněji a
jeho povinnost zachovávat vůči všem politickým silám v zemi respekt a
objektivitu je snadněji kontrolovatelná.

Těžiště prezidentské funkce nespočívá ve vnitropolitické oblasti a prezident
nesmí vytvářet protiváhu výkonné či legislativní moci. Od toho je tu vláda a
parlament, od toho jsou tu voliči, kteří svým rozhodnutím vytváří tu či onu
politickou situaci. Jen oni ji také mohou korigovat. Systém ústavních pojistek
je u nás dostatečný. Právě proto, že nemáme ani prezidentský, ani
poloprezidentský ústavní systém, bylo by nešťastné, kdyby autorita
prezidentského úřadu vystupovala do oblastí, které jí z definice nepřísluší a
v nichž by prezident permanentně soupeřil s vládou nebo parlamentem. Jednání
prezidenta musí být činorodé a aktivní, nikoli však aktivistické. Prezident
nesmí být hybatelem politické scény, ale nenápadnou autoritou schopnou nepřímo
ovlivňovat politické procesy.

Přímo má prezident v legislativním procesu vystupovat jen výjimečně. Podobně je
tomu i s tolik diskutovanými milostmi a amnestiemi. I s nimi je třeba šetřit a
v žádném případě se nesmí dopustit jejich zpochybňování skrýváním důvodů jejich
udělení či argumentováním úředníků prezidentské kanceláře, že prezident důvody
těchto výjimečných aktů nemusí uvádět.

Role prezidenta na domácí scéně je především symbolická a její zvláštní
okamžiky přicházejí v komplikovaných či osudových chvílích, jako byly například
loňské povodně. V těchto chvílích musí být spolu s postiženými spoluobčany,
musí jim svou autoritou a zkušenostmi dodávat odvahu a naději a svým úřadem pro
ně musí organizovat tu pomoc, kterou další státní orgány a instituce z různých
příčin vykonávat nemohou či neumějí. Prezident musí občanům dodávat nejen
optimismus a důvěru ve vlastní schopnosti a síly, ale i hrdost na příslušnost
ke státnímu a kulturnímu celku, z něhož pocházejí.

V zahraničí by měl být prezident známý, věrohodný a respektovaný. V tomto
ohledu byla pozice dosavadního prezidenta natolik mimořádná, že ji sotva může
někdo zopakovat. I proto, že v dohlédnutelné budoucnosti pravděpodobně
nenastanou tak dramatické okamžiky, jaké před třinácti lety přivedly do
prezidentské funkce Václava Havla a získaly mu v zahraničí takový věhlas. Kdyby
však měla role českého prezidenta v zahraničí upadnout do opačného extrému – do
úplného bezvýznamna – pozici České republiky by to výrazně uškodilo.
V tomto kontextu mi proto dovolte, abych odcházejícímu prezidentovi i z tohoto
místa poděkoval za všechny významné pozitivní věci, které pro naši republiku -
právě v zahraničně politické oblasti - učinil. I když na širší zhodnocení jeho
přínosu pro věc České republiky není ještě ta nejvhodnější doba, tu přinese až
klidnější a objektivnější historický odstup, jsem přesvědčen, že v jeho
hodnocení bude převažovat znaménko plus. Odcházející politik si sotva může přát
více.

Na všechny tyto věci jsem myslel v okamžiku, kdy jsem přijal kandidaturu
poslanců a senátorů Občanské demokratické strany na funkci prezidenta
republiky. Prezident musí mít od výkonu praktické politiky dostatečný odstup a
proto jsem se rozhodl z čela této politické strany odejít. Chtěl bych své síly,
znalosti a zkušenosti dát ve prospěch všech občanů České republiky. Svou
liberálně konzervativní orientací se netajím, ale nevnímám ji úzce stranicky a
při výkonu prezidentské funkce bych žádné politické nebo zájmové uskupení
nepreferoval. Chtěl bych být prezidentem univerzálním, nikoli úzce vymezeným.
Jsem člověk natolik disciplinovaný a rozumný, abych dokázal poodstoupit od
svých dosavadních úloh na politické scéně ve prospěch formulování a obhajoby
zájmů všech občanů naší země, bez ohledu na jejich světonázorové či politické
přesvědčení.  Pokud se většina členů tohoto váženého shromáždění zvolených
zástupců veřejnosti rozhodne dát mi svůj hlas, jsem na službu své zemi
v prezidentském úřadě připraven.

Ve svém kandidátském projevu jsem obrátil pozornost volících poslanců a
senátorů, ale snad i celé české veřejnosti na to, že se v 85tileté historii
našeho státu jedná o první skutečnou volbu, že prvně není prezident předem znám
a že prvně nejde o volbu manifestační.  Každý soudný pozorovatel středeční
dramatické volby mi musel dát za pravdu. Byla to skutečná volba, plná napětí,
zvratů, nečekaných výsledků. Tak to má být a proto nesdílím názor těch
komentátorů, kteří poněkud povýšeně naznačují, že parlament selhal a prezidenta
nezvolil. Trvám na tom, že parlament neselhal a že zcela demokraticky a v
souladu s naši ústavou „pouze“ při první volbě žádnému z kandidátů nedal
absolutní většinu.  

Parlament ctím a jsem přesvědčen, že odráží postoje a zájmy voličů. Alespoň v
hlavních věcech. Prezidenta ve středu nezvolili voliči a to tím, že v loňských
parlamentních volbách vytvořili právě tuto strukturu poslaneckých a
senátorských klubů. Jakkoli jisté drolení monolitnosti stranických klubů - jak
ukazují výsledky - nepochybně nastalo, a to tehdy, kdy jednotlivé politické
strany nevybraly kandidáta, který měl jejich absolutní podporu, základní
půdorys stranického systému byl zřejmý. Kdyby parlamentní volby dopadly jinak,
jinak by dopadla i volba prezidenta. To není selhání parlamentu, to je zřetelné
potvrzení normálnosti jeho fungování. Tím samozřejmě neříkám, zda je dnešní
rozložení politických sil pro fungování země optimální – nestabilní, křehká,
malou většinu mající vláda žádnou výhodou pro zemi není. To si může myslet jen
ten, kdo chce chaos nebo ten, kdo chce, aby byla země řízena jinými silami než
demokraticky zvoleným parlamentem. To já určitě nejsem. 

Průběh jednotlivých volebních kol i celkové výsledky znamenaly velmi výrazný
signál pro všechny přímé i nepřímé aktéry politického procesu naší země. 
Řadovým voličům, tedy těm, kteří na Pražském hradě přítomni nebyli, bylo
sděleno, že volby byly zcela férové a regulérní a že měly možné, neokrajové a
neextrémní kandidáty, kteří byli kandidáty nesporně regulérními a legitimními. 
Každý z voličů si také mohl sám zkontrolovat, s čím kandidáti do voleb
přicházeli a jak s nimi jimi zvolení poslanci a senátoři nakládali. Nemohu
vyloučit, že někteří z voličů se svými zástupci v parlamentu spokojeni nebyli a
je jen a jedině na nich, jaké závěry z toho vyvodí.  

Nestejné poselství přinesly volby jednotlivým zúčastněným politickým stranám.
Spokojena může být především ODS, která prokázala vzácnou monolitnost
(naznačující, že to s ní s novým vedením nebude tak špatné) a která, resp. její
kandidát, vyhrála všechna tři kola voleb a která v každé volbě získala hlasy i
z jiných poslaneckých a senátorských klubů než ze svého vlastního. To se nikomu
jinému nepodařilo. 

Komunisté sice v žádné volbě nezvítězili a jejich kandidát vypadl hned v prvním
kole, ale v prvním kole ho ve sněmovně volili ještě tři poslanci odjinud, což
je pro ně jistě zajímavý signál, jakkoli mohlo jít o nejrůznější motivaci.
Komunisté si navíc velmi dobře otestovali svou sílu a možnost zásadním způsobem
ovlivnit celkový výsledek, což zvyšuje jejich cenu a oni to dobře vědí. Ve
třetím kole mohli rozhodnout a já si myslím, že to věděli.  

 Tématem jsou vysoké školy, větší poptávka po studiu než nabídka studijních
míst, skandály při přijímacích zkouškách, přecpané třídy, budovy i koleje,
velmi nestejnoměrná kvalita studia, spory o úroveň různých regionálních fakult,
nespokojenost pedagogů se svými platy a cíleně propagovaná teze, že máme
vysokoškoláků málo a že by jich mělo být více.

Zase se u nás píšou petice, zase jsem ráno před parlamentem zastavován a do
rukou dostávám protestní leták, zase znějí v televizní jednadvacítce strašně
zkreslené argumenty, a to z obou stran sporu.
Tématem jsou vysoké školy, větší poptávka po studiu než nabídka studijních
míst, skandály při přijímacích zkouškách, přecpané třídy, budovy i koleje,
velmi nestejnoměrná kvalita studia, spory o úroveň různých regionálních fakult,
nespokojenost pedagogů se svými platy a cíleně propagovaná teze, že máme
vysokoškoláků málo a že by jich mělo být více. Do toho přišla novela zákona,
která – poněkud zvláštním způsobem – umožnila paralelní existenci studentů
platících i neplatících školné uvnitř systému, který školné za prvek
nastolující rovnováhu a elementární spravedlnost nepovažuje.

Zkusme o tom uvažovat v širších souvislostech. Studium či formální vzdělávání
je jednou z nejvhodnějších a nejúčinnějších cest jak zvyšovat to, čemu
ekonomové říkají human capital (lidský kapitál). Jeho zvyšování je v
nejinternějším zájmu každého jednotlivce a většina z nás to pro sebe právě s
touto motivací dělá. Něco jiného je, že je výhodou i země jako celku, je-li
souhrnný lidský kapitál vyšší. Proto také stát jeho tvorbu většinou podporuje.
Před mnoha staletími to začalo povinnou školní docházkou na jeden, dva či tři
roky (několikaletá povinná škola byla ostatně už ve Spartě i v Athénách). To
byl obrovský průlom. Potom se na jistou dobu – jako všeobecně akceptovaná norma
– ustálila délka „školy obecné“ a teprve daleko později začalo dominovat tzv.
základní vzdělání v délce 8-9 let. Toto se sice dodnes ještě ani zdaleka
nestalo normou celosvětovou, ale připusťme, že tomu tak v našich zeměpisných
šířkách v závěru 20. století už bylo. Nesplnění této normy (nastávající v
nenulovém počtu případů) je dnes u nás interpretováno jako jistá forma
patologické odchylky. Povinné základní vzdělání považuje stát za „veřejný
statek“, poskytuje ho všem zadarmo a platí ho ze státního rozpočtu.
V průběhu posledních desetiletí však došlo k dalšímu posunu. Za normu se – ve
vyspělém světě – začíná více a více považovat vzdělání střední, trvající zhruba
o 3-4 roky déle a ukončované maturitou. Dovoluji si ale tvrdit, že tato norma u
nás (ale i kdekoli jinde) ještě absorbována nebyla, že nebyla „zažita“ a že
její nesplnění není žádnou patologickou výchylkou. Dokonce si troufám říci, že
je v nemalém počtu případů tato norma „plněna“ jen a jedině jejím snižováním a
jejím nedodržováním, kdy se více dbá o formu než o obsah. I v tomto případě –
při velmi nerovné kvalitě škol tohoto typu – považuje náš stát toto vzdělání za
veřejný statek, poskytuje ho také zadarmo a platí ho ze státního rozpočtu,
resp. z daní občanů. Protože je v současnosti toto vzdělání poskytováno
prakticky všem, jedná se vlastně pouze o mezigenerační platbu. Uvnitř jedné
generace nic nikdo nikomu neplatí. Jsem přesvědčen, že bude trvat ne roky, ale
celá desetiletí, než bude tato úroveň vzdělání (jako norma a povinnost) věcí
reálnou a ne pouhou formalitou.

Něco úplně jiného je vzdělání vysokoškolské. To je věcí mimořádnou, zdaleka ne
každému dostupnou. Je věcí výběrovou, vyžadující i nadání i píli, i
soustředěnost a výdrž i patřičné materiální zázemí. Stát nemá sebemenší důvod
poskytovat ho každému. Musí si proto – jde-li o školy státní – velmi pečlivě
vybírat. Je to mimo jiné i proto, že neexistuje téměř žádná souvislost mezi
poptávkou po tomto studiu ze strany zájemců o studium a následnou poptávkou po
absolventech tohoto studia ze strany zaměstnavatelů. Studium, ani jeho
absolvování, není nárokem na následné zaměstnání a na pracovní zařazení.
Protože jde o studium výběrové, jeho financování státem je transferem nejen
mezigeneračním, ale i vnitrogeneračním. Někdo, kdo nestuduje (resp. nevytváří
touto formou svůj lidský kapitál), financuje svými daněmi toho, kdo studuje.
To považuji za evidentně nespravedlivé. Vysokoškolské vzdělání není veřejným
statkem nabízeným každému. Proto také stát nemá povinnost zvyšovat kapacity
vysokých škol do nekonečna. Musí přijmout nějaké kritérium výběru. Je to
obvykle tak, že buď věří perfektnosti přijímacích zkoušek nebo musí nechat
studenta platit náklady studia, tedy školné. Já zkouškám do té míry nevěřím
(navíc si stejně nemyslím, že by pro kohokoli mělo být studium zadarmo) a proto
jsem už dávno – a nikdy jsem to neskrýval – pro školné. Navíc jsem přesvědčen,
že se tím zvýší motivace studentů, která u nás též není nijak velká. Je-li něco
zadarmo, je tomu vždycky tak. 

Řekl jsem, že jsme ještě neabsorbovali střední vzdělání jako normu. Extendovat
vzdělání vysokoškolské nemůžeme navíc proto, že bychom ho degradovali. Student
se stane absolventem zhruba za pět let, absolvent učitelem studentů za dobu
podstatně delší. Nezapomínejme na to. 

Zklamání je nepochybně průběžným jevem například v momentech podepisování
zákonů. Vím, že je nepřijatelné, aby souboj s vládou vedl prezident, protože si
myslím, že ho musí vést 200 poslanců a 81 senátorů. Oni mají vychytat různé
nesmysly, které se do zákonů dostávají. Nicméně já je nakonec podepisuji. To je
příklad pocitů, které mě netěší. Když jsem včera podepsal čtyři zákony
(rozhovor se uskutečnil minulý týden ve čtvrtek - pozn. autorů), uvědomil jsem
si, že bych jako poslanec hlasoval proti všem čtyřem.

Nemám po ruce průzkumy z počátku devadesátých let, možná že tehdy to nebylo
odlišné od toho dnešního procenta. Ale prezident republiky není člověk, který
národu oznamuje, že se zvyšují daně, že se ruší záporná daň z obratu, a tudíž
se zvyšují ceny potravin. Toto byla moje funkce celou dekádu devadesátých let,
a proto s mou osobou byla spojována řada věcí, které jsem dělal jako jeden z
týmu politiků, který rozhodoval o těchto věcech. To prezident nedělá a to mu
přidává.

K předcházející odpovědi patří i to, že já jsem vždy v politice odmítal
elitářství a vždy jsem byl pro jisté plebejství, i když to myslím v uvozovkách
a s jistou nadsázkou. Všichni vědí, že moje mítinky před všemi volbami byly
nejaktivnější ze všech politiků. Už v té době jsem si potřásl rukou s nejvíce
lidmi a vyfotil se s mnoha lidmi. Takže jestli to dělám dnes a pro lidi má
ještě větší význam, že to je od prezidenta, tak to pro ně asi něco znamená.

Otázka, jestli mám víc bojovat s vládou o zákony, není pro mě otázkou odvahy
nebo neodvahy. Pro mě je otázkou racionálního kalkulu, jestli to má nebo nemá
smysl. Neboť se ukazuje, že soudržnost vládní koalice, jež je vedená pudem
politické a osobní sebezáchovy, je vysoká. Je vidět, že vládě se daří
zmobilizovat 101 hlasů, aby přehlasovala veto prezidenta. Takže pro mě
vítězství, že budu dvacetkrát přehlasován, v ničem není. Někteří mi radí:
nechte si to na významnější věci. Mě strašně vzteká nahlašování zásob potravin
do Bruselu, jak už jsem o tom mluvil na začátku. To je jeden z definičních
charakteristických rysů dnešního systému a není to okrajová bezpodstatná
událost, ale nevím, jestli to vyvzdoruji.

Mně se nerado odpovídá, protože bych si chtěl zachovat svobodu setkat se s
kýmkoli z deseti milionů občanů této země. Myslím, že je urážlivé, abychom
vůbec otázku tímto způsobem kladli. Druhá věc je, že jsem se s nimi nesetkal.
Ale je to téměř ponižující a já se zdráhám, abych na tuto otázku odpovídal.

Jsou dva typy šancí. Především, jestli může přežít tato vláda, a pak vyřešení
problému veřejných financí. To jsou dvě odlišné věci. Já si dovedu představit,
že tato vláda přežije, protože společný zájem, který tuto koalici drží, je
dostatečně silný. Proto bych se nedivil, kdyby přežila do konce volebního
období. Otázka, zda umí vyřešit problém veřejných financí? Mám jistotu, že
neumí. Nemá zájem, nemá motivaci, má zájem opačný a do jisté míry musím říci,
že ona zřejmě netuší hrůzu toho problému, který byl vyvolán.

Nesmírně promýšlíme, kam bychom měli jet. Ale anglické přísloví říká: Abyste
mohli tancovat tango, musíte být dva. Otázka zahraničních cest vyžaduje
dvoustranný pohled. Měl jsem záměr nejdříve oslovit sousední země, což se
stalo. Mám zájem extendovat na ty skoro sousední státy, to bychom měli dělat
letos. Rádi bychom jeli i na jednu větší mimoevropskou cestu.

Nejsem zastánce myšlenky, že EU ve své dnešní podobě je vítězstvím svobody a
demokracie v Evropě. To říkám rezolutně a absolutně. Je to nesmysl a nevěřím
žádnému z našich politiků či ideologů, že je připraven vážně hájit tuto
myšlenku. Evropská unie je zájmové seskupení, kde je velké strkání se lokty o
získávání těch či oněch pozic. Takže ten bezelstný názor na to, co se v
Evropské unii odehrává, předváděný zejména dnešní vládní koalicí, a teď
zdůrazňuji, že všemi třemi stranami koalice, je něco neuvěřitelného a
nedůstojného. Opakuji však snad už popadesáté, že Česká republika nemá v žádném
případě možnost se vymknout tomuto procesu a nepokoušet se na něm podílet.

Nevěřím intelektuální integritě lidí, kteří říkají, že vstup do Evropské unie
neznamená ztrátu suverenity. Těm lidem prostě nevěřím. Jistěže to bude ztráta
suverenity.

Vůbec nejde o suverenitu. Některé změny a dohody uvnitř EU přestávají být naší
zahraničněpolitickou aktivitou. Z definice věci to je kvalitativní změna přímo
ústavní, která v historii ještě nebyla. Já žádné posílení suverenity občana v
Evropské unii nevidím a nedovedu si ani při nejbujnější fantazii představit, v
čem by měla být. Jestli dochází vstupem do Evropské unie k oslabení dalších
bariér při pohybu občanů, jejich produktů, jejich myšlenek Evropou, tak možná,
že toto zvýšení míry svobody v nějakém smyslu nastává. Já si myslím, že
nesvobodou jsou mříže, ale svobodou jsou zamykací dveře. A to je základní
paradigma, jak já se dívám na svět. Takže já nepotřebuji, aby v domě, ve kterém
bydlím, byly zrušeny zámky a zrušeny dveře mezi jednotlivými byty v činžáku.
Ale nepřál bych si, aby tam byla mříž, kterou otvírá někdo jiný, kdo má klíč.

Pane kolego, to je ve vašem uvažování fatální defekt. Vy zapomínáte na studium
pana Bastiata a jeho článku Co je a co není vidět. Vy vidíte tu triviální,
bezvýznamnou, bezcennou, svět neměnící výhodu, a nevidíte cenu, kterou za to
platíte. To je tak fatální defekt úvahy, že to ani radši neříkejte. Rozumějte
mojí myšlence, že vy, na rozdíl od toho gymnazisty, vy byste měl vědět, že nic
na světě není zadarmo.

Žádný návrh nemám a otázku gest považuji za předem bezcennou. Nevidím, jaká
gesta by se mohla dělat, to je hříčka slov. Myslím, že to k ničemu nevede.
Někteří lidé na německé straně mluví o otázce smíření. Já bych otázku smíření a
nesmíření vůbec nepřijal jako paradigma, jak se dívat na tuto problematiku. Já
bych naopak vyzval všechny, aby se smířili ne vůči sobě navzájem, to jsou, ale
s minulostí. A žádám i ty na druhé straně, aby se smířili s minulostí, kterou
my jsme nevyvolali a my jsme nevytvořili.

Vytvořila se kolem toho mediální bublina. Já jsem kdysi bezelstně přijal
nabídku ministra obrany, že mají ministerskou vilu, kterou nemusí používat a
může ji používat vrchní velitel armády. V Praze je obrovské množství objektů,
které mají v historii nejrůznější majetkové osudy. Znovu opakuji: smiřme se s
minulostí a nežádejme například po švédské vládě, aby nám vracela uloupené
obrazy z třicetileté války. Tudy cesta pro mě skutečně nevede.

V obšírném rozhovoru pro Hospodářské noviny (dne 21. března) jsem dostal
otázku, jaký je podle mého názoru důvod pro dnešní válečnou operaci proti
Iráku. Neodpověděl jsem, protože jsem si byl vědom toho, že odpověď nemůže být
zúžena do jedné jednoduché věty. To je důvod, proč se k tomu chci formou článku
vyjádřit trochu obšírněji. 

Válka je strašlivá věc. To ode mne není ani pacifistická, ani bojácná fráze,
ale výraz mého bytostného přesvědčení.A nejenom mého. Žijeme v zemi, která má
s válkami a s utrpením, jež je provází, víc než jen dávné historické
zkušenosti. I když poslední generace válečný konflikt na vlastní kůži naštěstí
nepocítily – já sám si válku pamatuji jen jako malé dítě – je zjevné, že si
naprostá většina naší veřejnosti hrůzy, které přináší každý válečný konflikt
jak vojákům, tak civilnímu obyvatelstvu, dobře uvědomuje. A že je proto třeba
ne dvakrát, ale desetkrát měřit, než dopustíme, aby řešení politických problémů
a sporů mezi státy do svých rukou převzali generálové. 

Představa, že Američané bojují v Iráku kvůli ropě je směšná a naivní. Spojené
státy na irácké ropě závislé nejsou a jestli obchod s ropou něco potřebuje, pak
ze všeho nejvíce stabilitu a klid v oblastech ropných nalezišť. Proto se
domnívám, že důvody musíme hledat jinde. Hledal bych je v kombinaci amerického
idealismu, nových obav po 11. září a stavu světa po skončení jeho bipolárního
uspořádání, kdy se USA staly jedinou skutečnou velmocí. Tato kombinace vede ke
zcela novým postupům, které však vyvolávají řadu otázek. 

Irák je samozřejmě diktatura ve všem všudy, což je uspořádání, které je  pro
dnešní euroatlantickou civilizaci nepřijatelné a potenciálně nebezpečné. Ale
představa zastánců útoku na Irák, že lze demokracii zavést vojenskou silou, je
pro mne jako z jiného vesmíru. To není žádný protiamerický postoj. Já jsem ve
své podstatě velmi proamerický, resp. americkou společnost, její styl života i
její optimistický pragmatismus velmi oceňující, ale i ve Spojených státech vede
o tuto válku i pravice zásadní spor. Její nemalá část s vojenským řešením
nesouhlasí a tvrdí, že prezident Bush v této zahraničněpolitické aktivitě
porušuje a nabourává konzervativní ideály svobodné Ameriky.  

Neumím detailně posoudit aktuální nebezpečí vyplývající z možného či
pravděpodobného iráckého vlastnictví zbraní hromadného ničení. Mimo veškerou
pochybnost je však ještě další řada zemí, u nichž můžeme něco podobného
oprávněně předpokládat, nebo to dokonce víme. Je nutné vytvářet mechanismy,
které by komukoli - včetně teroristů - zabránily, či alespoň velmi znesnadnily
jejich použití a minimalizovaly případné důsledky. To je veliká a složitá práce
pro celé mezinárodní společenství. Zahájit masivní, plošnou preventivní válku
možné jistě není. 

"I když se za poslední 3 roky výdaje do zdravotnictví zvýšily o 22%, přesto si
8 z 10 občanů myslí, že je systém v krizi a stejně tak se domnívá 67%
specialistů, že se kvalita lékařské péče za tutéž dobu zhoršila".
Nevím, co teď čtenář očekává, že bude následovat dále, ale trochu ho možná
překvapím či zklamu. Vtip je totiž v tom, že citované věty nejsou informacemi o
zdravotním systému v České republice, ale že jde o úryvky z textu dr. Davida
Gratzera z Toronta, který tuto analýzu udělal pro Kanadu a o Kanadě. Tento
manévr jsem nevolil bez jistého záměru. Informace naznačuje snad dost jasně, že
současný problém zdravotnictví není specificky český, že má daleko širší,
vlastně celosvětovou platnost, i když někde je to nepochybně lepší, zatímco
někde jinde daleko horší.

Je to samo o sobě vlastně skoro neuvěřitelné. Nebo spíš bylo by, kdybychom dění
kolem Opoziční smlouvy nerozuměli, kdybychom neznali skutečné motivy, s nimiž
proti ní ve „svatém zápalu“ bojovaly zástupy složené z „hradních“ novinářů a
dvou politických stran. Šlo jim totiž o to ne stokrát, ale snad miliónkrát
opakovanou lež učinit pravdou, přesvědčit českou veřejnost, že jedna a jedna
nemusí být dvě. Možná proto neuškodí v naprostém klidu a bez vzrušení
připomenout pár jednoduchých faktů.
Opoziční smlouva se narodila jako důsledek vládní krize v listopadu 1997 a
následného volebního výsledku. Vše začalo tím, že lidovci spolu s některými
tehdejšími členy ODS uprostřed volebního období opustili vládu, jejímiž byli
koaličními partnery, protože usoudili, že mohou jinou cestou dosáhnout daleko
víc. Hradem koordinovaný pokus vytěsnit ODS z politického života však nakonec
zcela nevyšel. Připusťme, že také proto, že sociální demokracie, kterou Miloš
Zeman změnil z nepatrné straničky ve standardní politickou stranu, jež zabrala
místo na levici politického spektra, se k „puči“ nepřidala a požadoval spolu
s ODS předčasné volební střetnutí. Prezidentem vytvořená Tošovského vláda,
složená z lidovců, unionistů a několika přátel Václava Havla z oblasti tzv.
„nepolitické politiky“ se díky tomu stala vládou jen na několik měsíců.

Jarní volby pak pochopitelně o několik procent vyhráli socialisté, ale šokem
pro organizátory celé krize bylo to, že na druhém místě s velikým náskokem
skončila ODS. Lidé u nás prokázali, že se nedají zmanipulovat mediálním tlakem,
že mají své vlastní hlavy a rozum, který jim řekne, jaké jsou jejich skutečné
zájmy a kdo je reprezentuje. Předvolební kampaň se proto změnila na střet mezi
levicí a pravicí, mezi ČSSD a ODS. Nebylo divu, že šéf vítězné strany
socialistů, pověřený sestavením vlády, šel nejdříve za lidovci a jejich
spojenci z Unie svobody. Byl odhodlán složit levicovou vládu za každou cenu.
Proto velkoryse nabídl – podle volebních výsledků – straně s necelými 10%
voličů, aby obsadila post předsedy vlády. Kdyby se tehdy Jan Ruml nezalekl
nostalgických vzpomínek na svou minulost, měli jsme tady levicovou většinovou
vládu a výsledky jejího vládnutí by byly asi ještě horší než jsou ty dnešní. 
Nemožnost sestavit vládu a hrozba dalších a dalších předčasných voleb, nebo
dalších „prezidentských“ vlád vytvořených bez voličské účasti, vidina ohrožení
vstupu země do NATO, ale především nutnost čelit zhoršující se domácí i
mezinárodní hospodářské situaci vnitřní politickou stabilitou, vedly k dohodě
ČSSD a ODS o umožnění vzniku menšinové vlády levice. 

Opoziční pravice musela
dostat alespoň nějaké páky k účinné kontrole plánů, s nimiž Zeman do vlády
přicházel. Popis tohoto kroku jsme zachytili na papír a podepsali jako Opoziční
smlouvu, abychom si brzy nezačali vzájemně spílat, že to či ono nebylo
ujednáno. Smlouvu jsme zveřejnili, protože v ní nic tajného nebylo.
Prezident a jeho věrní pochopili, že spadli do jámy, kterou vykopali jinému.
Proto jsme si museli následující měsíce a roky užívat nevídané démonizace
tohoto prostého ujednání.

Dnes už i někdejší rozumnější kritičtí oponenti uznávají, že se dali strhnout
všeobecnou atmosférou a připouštějí, že Opoziční smlouva byla jediným možným
realistickým řešením tehdejšího povolebního patu. Že se díky této smlouvě
politická a hospodářská situace v zemi stabilizovala, že ČR byla přijata do
NATO, že se velmi socializující plány ČSSD podařilo ODS v parlamentu částečně
zbrzdit, že země urazila podstatný kus cesty do EU.

Když slyším, jak se Vladimír Špidla pokouší zvednout hladinu mediálního zájmu
pro předvádění své poněkud kafkovské „proměny“ v „rázného“ politika voláním po
nutnosti formálního ukončení Opoziční smlouvy, vede mě to jen ke smutnému
povzdechu. Protože jde samozřejmě o nezajímavou banalitu. Opoziční smlouva byla
vytvořena pro období od voleb do voleb, lidé svými hlasy rozdají karty znovu (a
doufejme jinak) a smlouva automaticky zanikne, jako zanikají i vynikající léky,
když projde lhůta, označená datem na krabičce.

Víte, na jedné straně si myslím, že z psychologického hlediska by
to čeští, a nejen čeští, ale i polští, maďarští, lotyšští, litevští občané
nepřijali, ale myslím, že to není ten největší problém, který já vidím
v evropském procesu sjednocování. Já vidím hlubší problémy než jen to, jestli
budeme mít o jednoho poslance v Evropském parlamentu více či méně, zdali váha
našich hlasů bude představovat dvě procenta, dvě a půl či dvě a tři čtvrtě
procenta, to je důležité jenom pro evropské a české byrokraty na ministerstvu
zahraničních věcí, ne pro lidi.

Já se neobávám dvourychlostní Evropy. Dvourychlostní Evropa je
realitou. V Eurozóně je pouze dvanáct zemí a ne patnáct, v Unii bude pětadvacet
zemí a jen dvanáct bude tvořit Eurozónu, já nevím, kolik z nich bude
v Schengenské zóně, nevím kolik z nich přistoupí na Evropskou sociální chartu
či další věci, takže z tohoto hlediska již existuje dvourychlostní,
třírychlostní či pětirychlostní Evropa. Je to realita, která mě netrápí.
V lidské společnosti je to vždycky tak, že nepostupuje podle nějakých
idealistických plánů předkládaných filosofy, kteří sedí někde ve své věži ze
slonoviny a říkají nám, jak máme organizovat svůj život. Čili skutečnost, že
Evropská unie je v mnoha ohledech nehomogenní je prostě realita a já bych
neříkal, že Evropa je rozdělená, tato situace prostě odráží základní zájmy a
motivaci jednotlivých zemí a občanů Evropy.

Situace romského obyvatelstva v této zemi, v mnoha zemích
střední, východní a jižní Evropy a mnoha západoevropských zemích byla vždycky
problematická. A to, že začátek svobody, volného trhu vytvořil z jistého
hlediska pro část romské populace ještě obtížnější situaci, je něco úplně
jiného. V období uzavřených společností s komunistickým režimem, kdy nebyla
možná migrace obyvatel z jedné země do druhé, jsme neměli příliv Romů ze zemích
na východ od nás. Z tohoto hlediska šlo o jeden ze závažných destabilizačních
faktorů. Příliv pracovní síly ze Slovenska, Polska, z Ukrajiny vytvořil určité
problémy pro romské dělníky, protože pracovní síly z oněch východních zemí
náhle vytlačily některé z Romů z jejich původních pracovních míst. Ale, říkat …

Myslím, že bych měl pocit, že je třeba mluvit s normálními lidmi. Mám pocit, že
by bylo potřebné normálně komunikovat i s novináři. Zažil jsem desítky trapných
tiskových konferencí na Hradě, kdy přesně vím, kteří dva novináři byli dávno
domluvení s panem Špačkem, že oni dostanou slovo.  

Myslím, že nesmírně stranický a stranící prezident byl Václav Havel. A skoro
mám pocit, že nikdo, kdo by se tolik chtěl vměšovat do politického života, už
po něm v historii naší země ani nebude.  

I ke mně docházejí zprávy o tom, že se v ČSSD začíná vytvářet nový mýtus. Je
založen na tom, že kdyby se Klaus stal prezidentem, za pár týdnů dojde k pádu
vlády a budou nové volby. Chtěl bych ubezpečit, že chci skutečně být
prezidentem aktivním, nikoli aktivistickým. A tím slovem aktivistickým myslím
pletení se do pádů či tvoření vlád a bourání určitého koaličního uspořádání.
Jsem naprosto přesvědčen, že to je špatně a že to prezident dělat nemá a
nemůže. 

Mám pocit, že jsem se rozhodl, že nebojuji o žádné posty v ODS. Proto by bylo
nedobré, abych se vměšoval do práce těm, kteří ODS vedou. Já jsem opravdu nebyl
na žádném zasedání výkonné rady. A nemyslím, že by bylo vhodné, abych byl. Teď
mě zvali na různé akce, třeba na ples ODS. Já jsem na žádné takové akci zatím
nebyl. Doufám, že kdybych náhodou na jeden takový ples šel, že by to nebylo
interpretováno jako angažovanost v ODS. Neboli v ODS skutečně nefiguruji.
Nicméně jsem poslancem. Takže na zasedání poslaneckého klubu chodím. 

Vím dobře, že občanům České republiky osud jejich země není lhostejný. Vím, že
budou pozorně zvažovat dopady evropské ústavy na státoprávní uspořádání své
země. Vím, že jim na budoucí podobě české státnosti a na naší 15 let trvající
svobodě a demokracii skutečně záleží. Proto by celá tato diskuse měla mít úplně
jiný charakter.

Právě před pár dny proběhl jeden z mých předvolebních mítinků v Brně. Byla tam
bezvadná atmosféra, bez fňukání a „blbých nálad“, přišla opravdu spousta lidí,
kteří se chtěli setkat se mnou a s kandidáty ODS do nadcházejících voleb. Kdosi
řekl, že to bylo nejméně dvojnásobek lidí proti tomu, kolik jich navštívilo
mítinky všech ostatních stran na tomto náměstí dohromady. Druhý den otevřu MF
Dnes a tam je fotografie jediného – opakuji – jediného člověka, který sem
přišel s  vulgárním transparentem, možná i na objednávku, aby trochu
provokoval. Co s tím dělat? Rozhodně nepůjdeme cestou svých vlastních novin,
jak doporučuje pan Fiala, ale spíše budeme věřit ve zmíněnou evoluci a postupné
kultivování naší mediální scény, řečeno s Janem Nedvědem, že musí přijít doba,
kdy novinář bude novinářem – a ne nevoleným politikem, dodávám já. Ale abychom
si jen nestýskali. Prakticky všude na světě je většina médií levicová, snad ze
své podstaty.

Mimochodem – hovoříme-li o médiích – tak k několika zmínkám o mém výroku
v televizi o vulgarizaci naší politické scény. Projev našeho pana prezidenta
při oslavě státního svátku České republiky byl přesně z tohoto soudku. Nejde o
věcnou stránku věci, tedy o to, co řekl. Jde o to jak a především kde a kdy to
řekl. Jestliže někdo chce takto urputně vyvolávat v zemi blbé nálady, tak si
asi ve svém svatém zapálení snad ani neuvědomuje, že je to při takovéto
příležitosti přímo urážlivé – ne vůči mně či ODS, ale vůči všem hrdým občanům
této země.

Úporná snaha zbavovat nás sebevědomí, snad proto, že ho sám nemám, a neustále
opakovat světu, že jsme stále jen jakýsi postkomunistický skanzen, jak náš pan
prezident s oblibou činí i na mezinárodních fórech, to je přesně to, proti čemu
razantně vystupujeme i v těchto volbách. To může říkat jen ten, kdo je
definitivně uzavřen ve skleněné etuji, nechodí mezi normálními lidmi, nemluví
s nimi, nerozhlíží se kolem sebe – anebo je to prostě jen zlý záměr, kdoví.

Fakt je, že země je ve vypjaté předvolební atmosféře, náš jižní soused se k nám
chová, jako by zapomněl, že již nejsme součástí Rakousko-Uherska, rezignuje šéf
centrální banky a – řečeno slovy paní inženýrky Kučerové – „někteří lidé
odjíždějí do Portugalska či kam“. K tomu je těžké něco dodat.
Dalo by se ještě velmi dlouho reagovat na množství vyslovených podnětů, ale
připadá mi, že cosi velmi důležitého řekl klidný, uvolněný a řekl bych normální
příspěvek pana Švandy, který hovoří o tom, že je u nás stále více a více
svobodných pracujících lidí, kteří mají běžné starosti a problémy a na
politické souboje nemají čas a „…proto vás podporujeme“, končí pan Švanda.

jsem nadšen Vaším úžasným triumfem v závodě na 30 km volnou technikou na
Zimních olympijských hrách v Turíně. Vaše zlatá olympijská medaile je korunou
Vaší mnohaleté poctivé dřiny, sportovního umění i lidských kvalit. Za celou
fandící republiku Vám srdečně gratuluji a po olympiádě Vás zvu na Hrad, abych
Vám mohl popřát osobně.

Na základě postupně docházejících informací a názorů jsem stále více
přesvědčen, že se policie k věci postavila velmi problematicky už dávno před
zahájením samotné akce. Namísto toho, aby se soustředila na zajištění
nezávadnosti průběhu CzechTeku, vyčkávala okamžiku pro předem plánovaný násilný
zásah proti němu. Není tam jasné, proč byl zvolen právě tento postup, kdo, jak
a na základě čeho tento postup zvolil, a jaké byly jiné možnosti. Byl bych
proto rád, kdybyste i na straně policie hledal příčiny toho, že nakonec došlo
k událostem, které v jejich souhrnu nelze považovat za přijatelné.

Souhlasím s irským ekonomem A. Coughlanem, který v r. 2003 napsal, že
„ekonomické výhody plynoucí z možnosti cestovat v rámci eurozóny bez nutnosti
měnit si peníze a z možnosti snadno porovnávat ceny jsou relativně malé ve
srovnání s ekonomickými nevýhodami společné měny“ (str. 16). Zejména souhlasím
s jeho argumentem, který sám často používám, že lidé možná stráví na
prázdninách v jiných zemích eurozóny 2-3 týdny ročně, ale zbylých 48-49 týdnů
jsou a pracují doma. Nadprůměrných výhod dosáhnou jedině evropští politici a
úředníci, kteří permanentně cestují napříč Evropou.

Neměli bychom zapomínat ani na to, že připojení se k euru neznamená přijetí
světové měny, ale jen regionální měny, takže kursové riziko zůstává i nadále
přítomno. To samozřejmě neznamená, že bych argumentoval ve prospěch vytvoření
celosvětové měny, jak to nedávno udělal Robert Mundell (což je komentováno
v článku H. Grubela, 2003).

Učebnicově dokonalá flexibilita na mikroúrovni však v evropské realitě ani
zdaleka neexistuje. Nepružnost domácích cen a mezd vyžaduje, aby mechanismem
pro absorpci šoků zůstával měnový kurs, což je něco úplně jiného než
argumentace ve prospěch konkurenčních devalvací. Je snazší, jak uvádí B.
McTeer, 2002, „aby se měnový kurs přizpůsobil ekonomice a hospodářské politice,
než aby se ekonomika a hospodářská politika přizpůsobovala zafixovanému
měnovému kursu.“ (Přesvědčivě zní i argumenty A. Coughlana: „roky 1993-1999
byly jediným obdobím v historii Irska, kdy jsme disponovali nezávislou měnovou
politikou a měli volně plovoucí kurs ... Rozumné používání nezávislé měny bylo
hlavní příčinou irského hospodářského boomu, který v nedávných letech tolik
přitahoval mezinárodní pozornost“ str. 16).

Chtěl bych ještě zmínit dva jevy, které kladu na stranu nákladů měnové unie.
Jednotná měna (bez fiskální unifikace) vytváří prostředí pro fiskální
nezodpovědnost. Dokonce by se dalo hovořit – spolu s Anthonym de Jasay, 2003 –
o fiskálním černém pasažérství: „Každý členský stát eurozóny má na výběr ze
dvou alternativ – buď být černým pasažérem na úkor ostatních nebo být obětí
černého pasažérství druhých“ (str. 2). Ve stejném duchu se Peter Kenen již v r.
1996 ptal, „zda může být měnová oblast větší než fiskální oblast“ (Kenen,
1996). Já si myslím, že nemůže. Má-li země vlastní měnu, fiskální neodpovědnost
je následována trestem. Takový trest ale nenásleduje uvnitř současné eurozóny,
kde je odlišná měnová a fiskální zodpovědnost. Zdá se, že dnešní problémy
fiskálních deficitů některých zemích eurozóny tento argument podporují.

Evropská měnová unifikace je navíc trojským koněm celkové harmonizace
ekonomických pravidel, politik a legislativy v EU. Jsem přesvědčen, že
jakýkoliv problém v eurozóně bude v budoucnu interpretován jako důsledek
nedostatečné harmonizace (jen formální unifikace měny), což povede k další vlně
plíživé harmonizace. Německý ministr financí Hans Eichel to řekl jasně: „Měnová
unie se rozpadne, pokud ji nedotáhneme do důsledků. Jsem přesvědčen, že
potřebujeme jednotný daňový systém“ (Sunday Times, 23. prosince 2001). Takováto
nepotřebná a kontraproduktivní harmonizace (a centralizace), která je pokusem
eliminovat komparativní výhody jednotlivých členských zemí, je pro mne jedním
z nejhrozivějších prvků celého evropského integračního procesu.

Opakuji, že nejsem obhájcem zneužívání měnového kursu ke konkurenčním
devalvacím. Sám jsem na konci roku 1990 radikálně devalvoval československou
korunu (nikoliv však s cílem získat konkurenční výhodu) a bezprostředně potom
jsem zavedl režim fixního kursu. Obával jsem se nastavení kursu na nevhodné
úrovni, ale tehdy existovala silná vůle mít měnový kurs jako kotvu pro
stabilizaci inflace. Obával jsem se však vytvoření nebezpečné rigidity, která
by omezila v budoucnu schopnost čelit vnitřním i externím tlakům a pokusil jsem
se najít optimální okamžik pro opuštění tohoto uspořádání. (Musím však přiznat,
že se mi nepodařilo optimální okamžik najít a zavedení floatingu v r. 1997 se
ukázalo jako příliš pozdě.)

Dnes nám ale vůbec nejde o to stabilizovat inflaci přes měnový kurs. Míra
inflace v České republice je velmi nízká a my potřebujeme flexibilitu
nominálních proměnných a nikoliv jejich rigiditu. Jeden chytrý český ekonom,
dr. Koudelka, bývalý náměstek ministra financí, před 35 roky uvedl argument,
který si dosud pamatuji: „Když vše zmrazíte, můžete sice bruslit, ale nemůžete
provádět racionální měnovou politiku.“ Tento argument použil při debatách o
československé hospodářské politice v šedesátých letech a mně připadá stejně
platný i pro dnešek.

Euro tady je a bude.Neočekávám jeho kolaps, byť dobře vím, že je relativně
snadné měnovou unii rozdělit. Má vlastní zkušenost s ukončením česko-slovenské
měnové unie v únoru 1993 mi říká, že to lze provést bez vážných nákladů, hladce
a efektivně.

Problematice životního prostředí se dlouho a velmi hluboce věnuji, i když
nepochybně z jiného zorného úhlu než Vy. Zrovna teď připravujeme další z našich
Témat dekády, jehož název Vám pravděpodobně naznačí tento odlišný pohled. Místo
očekávaného, nebo snad očekávaného „ODS volí životní prostředí“ bude název „ODS
volí prostředí pro život“. Doufám, že cítíte fundamentální odlišnost těchto
dvou tezí.

Nyní několik konkrétních poznámek:
1)    Ekologie není vědní disciplínou, i když je snad možné z ní mít docenturu.
Je to jistý soubor poznatků o jistém předmětu, ale není to věda ve standardním
slova smyslu. Není možné ji definovat její metodou, jejím instrumentáriem,
jejími vědními hypotézami, atd. Stejně jako není věda o městě, není ani věda o
životním prostředí. Jistě existuje soubor poznatků o městě či městech. Ale to
je něco úplně jiného.
2)    Podle Vás ekologie není disciplínou čistě přírodovědnou, ale i
technickou, hygienickou, sociologickou. To je neskutečně absurdní. Pak je to
asi souhrn veškerého lidského vědění, pak je to metavěda, pak je to nadvěda.
Ale to nikdo soudný nemůže myslet vážně.

S odstupem 62 let se nám doba II. světové války, okupace a spolu s tím i první
poválečná léta může zdát nepochopitelná. I některá rozhodnutí vítězných
mocností a poválečné československé vlády se nám dnes mohou zdát příliš
paušální a ne dostatečně individuální. Ale to je pohled dnešní. To je pohled,
který neodráží tehdejší prožitek našich rodičů a prarodičů a atmosféru tehdejší
doby. Lidská rozhodnutí se však dělají tehdy, kdy se dělají, a ne s výhodou
padesátiletého časového odstupu.

Stáří je nevyhnutelností, a to pro každého. Že by bylo možné očekávat, že se ho
leckdo nedožije a přesto si už předplatil pojistné, je nesmysl. Že by tyto
peníze mohly zbýt na ty, kteří se dožili více let, je také naprosto absurdní.
Přesto si někteří nalhávají, že tomu je tak. Pan Špidla (a zejména Škromach)
jsou bohužel mezi nimi.

Pan Špidla je socialista. Bude nám asi říkat, že ne všichni jsou dostatečně
zodpovědní a že se proto může stát, že někdo nebude mít na stáří připraveno nic
a že přece není sociální (či socialistické?) nechat ho umřít hlady. Budiž. Ať
proto navrhne nějaký minimální důchod i pro ty, kteří si nic neuspoří. Ale musí
to být důchod opravdu minimální, nikoli takový, který by lidi motivoval nic
nespořit. I já bych se ale přimlouval za jistou mezivariantu: zavést i spoření
povinné, nejen dobrovolné.

Vůči éře předvčerejší, vůči éře komunismu, už ale určitý odstup máme, nebo
bychom mít měli. Proto se mnozí z nás zamýšlejí nad tím, proč se s touto, dnes
již – mimo veškerou pochybnost – definitivně ukončenou kapitolou našich dějin
neumíme dostatečně vyrovnat či vypořádat. Ptáme se, proč u řady našich
spoluobčanů přetrvává pocit, že jsme se s komunismem nevyrovnali? Proč se
neumíme shodnout ani na tom, co onen, často používaný obrat „vyrovnat se
s minulostí“ vlastně znamená?

V této době se děly mnohé strašné věci a navíc se – kromě těch „strašných“ věcí
s velkým S – dělo i to, že byl každodenně, a vlastně po celý svůj život,
nesmírně ponižován a degradován i ten, kterému se žádné, na první pohled
strašné věci nedály. Týkalo se to všech, i když byly osudy jednotlivců i míra
jejich podílení se na vzniku a přetrvávání tohoto režimu diametrálně rozdílné.
Ti, kteří komunistickému režimu za cenu nesmírných osobních obětí otevřeně
vzdorovali, požívají dnes v naší zemi skutečnou a zaslouženou úctu a je naší
povinností nedopustit jakékoli znevažování jejich činů a postojů. Ani teď, ani
kdykoli v budoucnu. Právě tito lidé jsou nejvíce ze všech citliví na jakékoli
zlehčování či omlouvání toho, co se u nás téměř půl století dělo.

I když chci právě toto zdůraznit velmi silně, nemyslím si, že naši dnešní i
zítřejší svobodu ochrání zrcadlový opak tohoto zlehčování, této bagatelizace,
kterým jsou silácká slova či levná gesta vůči minulosti.Před jejím opakováním
nás ochrání jedině důsledné pochopení toho, co se tehdy stalo, a zejména toho,
jak k tomu – navzdory veškeré politické a civilizační kultivovanosti naší země
– mohlo dojít. Měli bychom se umět vyvarovat těch chyb, těch podcenění, těch
nedůsledností, toho sebeuspokojení, že se nic nemůže stát, které ve svém
souhrnu vznik takového režimu umožnily. Měli bychom se soustředit na budování
demokratického, ale současně fungujícího, stabilního a prosperujícího státu.
Takového, ve kterém obnovení jakékoli formy totality a pošlapávání práv člověka
nemůže mít sebemenší šanci.

Míra naší dnešní oddanosti svobodě a demokracii se nedá měřit podle síly hlasu
a podle míry emocí, s jakými někteří z nás dnes, kdy už nic neriskují, umí
odsuzovat minulé bezpráví. Nedělejme dnes hrdiny a nebuďme dnes nepřiměřeně
absolutističtí a fundamentalističtí. Nevypadá to věrohodně. Přestaňme se tvářit
tak, že by člověk měl za všechny své názory či postoje nést černé znamení po
celý zbytek svého života.

Přemýšlejme o tom. Přemýšlejme o tom všichni. Nechť o tom přemýšlejí i ti,
kteří dlouhá léta ke všemu jen pasivně mlčeli. Nechť o tom přemýšlejí i ti,
kteří si v těchto letech naivně mysleli, že spoluvytvářejí nejlepší z možných
světů. Nechť o tom takto přemýšlejí i ti, kteří na své postoje v minulosti
nejvíce dopláceli. Nechť o tom přemýšlejí i mladí lidé, kteří minulou dobu
nezažili a kterých mezi námi stále přibývá. Letošní patnácté výročí zrodu
svobodné éry naší země je pro takové přemýšlení mimořádně vhodnou příležitostí.

Téma Temelín zasáhlo naši společnost snad ještě více, než bychom očekávali a
určitě více, než bychom si přáli. Spojují se zde dva faktory. Jeden je
racionální a celkem pochopitelný. Využívání jaderné energie je po
technologické, bezpečnostní i ekonomické stránce věc nejednoduchá a trochu
tajuplná. Druhý faktor je mimoracionální, ale také pochopitelný. Každá nová
technická věc se setkává s různě intenzivními obavami a vytvářejí se kolem ní
nejrůznější mýty.
K těmto pochopitelným a očekávatelným faktorům se přidružil faktor nový,
očekávaný i pochopitelný již méně: vypjatá politizace a neskutečně
předimenzované zmezinárodnění. I ti, kteří se na tomto jevu chtěli přiživit (a
proto mu pomáhali na svět a proto stupňovali jeho vyhrocování), dnes vidí, že
začíná žít svým vlastním životem a že je samé tlačí do kouta.

Uvedení Temelína do chodu bylo avizováno dlouhou dobu dopředu a probíhalo před
očima naší i zahraniční veřejnosti. V „přímém přenosu“ jsme sledovali zavážení
paliva, poslední kontroly i drobné odklady zahájení provozu. Elektrickou
energii Temelín ještě několik měsíců vyrábět nebude, ale proces štěpných reakcí
již začal. I „rozběhlou“ jadernou elektrárnu sice lze zastavit, ale
psychologická (mnohem více než technologická) bariéra již prolomena byla.
Zemědělci s traktory, děti svážené autobusy a jakoby „občanská“ (tedy nikoli
oficiální) účast regionálních politiků, to byl v minulých dnech obrázek
rakouské strany hranic. Na naší straně pak předlouhé fronty kamiónů s
rozčilenými řidiči a spousty nic nechápajících turistů.

Blokády způsobily v slibně se rozvíjejících česko-rakouských vztazích zbytečné
škody. Jestli si jejich rakouští iniciátoři a ti politici, kteří nad nimi
převzali nenápadnou záštitu, mysleli, že obrátí hněv blokádou postižených
českých občanů proti českým orgánům a ten je přinutí, aby Temelín sprovodily ze
světa, pak se mýlili. Stalo se (a já z toho nemám žádnou radost) něco úplně
jiného. V jihočeském pohraničí začaly probleskovat protirakouské nálady a
ozývají se hlasy, aby české orgány vystupovaly proti Rakousku co nejtvrději. A
to není dobře.

Velmi poučné pro mne bylo setkání s předsedkyní Státního úřadu pro jadernou
bezpečnost Drábovou a jejími dvěma místopředsedy. Určitě ne proto, že bych se
do té doby o problematiku bezpečnosti Temelína nezajímal (naposledy jsem ho
navštívil v červnu letošního roku). Přesto bylo velmi užitečné devadesát minut
poslouchat nezaujatá a politickými (či obchodními) zájmy nedotčená, suše věcná
slova o tématu, o kterém létají vzduchem spíše nejapné slogany, doplněné
mudrováním samozvaných „expertů“. Dozvěděl jsem se, jak velkým mýtem je údajná
nepropojitelnost staré ruské s novou americkou technologií, jak neuvěřitelně
pedantsky (až přehnaně a možná proto i draze) byla krok za krokem posuzována
bezpečnost stavby, jak byl – zcela nad úroveň zvyklostí ve světě – připravován
personál elektrárny. (S lítostí musím dodat, že jsem si též uvědomil, jak málo
umějí tyto kompetentní orgány o těchto věcech mluvit s veřejností.)

Současné Mongolsko je dynamickou zemí. Slovo změna je asi to nejpatřičnější.
Mění se životní styl, místo soch Lenina jsou tu znova velké sochy Buddhy a
Čingischána. Kam oko dovidí, je jeřáb a nákladní auto s pískem, a ty vývoj této
země symbolizují snad nejpřesněji.

Usmál jsem se, když jsem viděl pozvání na dnešní akci. Vím, že Mladí
konzervativci musí své mládí dávat do popředí, ale když jsem si přečetl nadpis
„3 generace ekonomů“, tak jsme s Karlem Dybou vzdychli, že už nás někdo
vystrkuje až do té třetí generace. To je smutný výsledek, protože se pamatuji,
že jsem před dobou, která se mi zdá skoro nedávnou, zakládal KMEN, Klub mladých
ekonomů, a že se dlouhou dobu skupinka ekonomů kolem mě nazývala Mladí
ekonomové, i když jsme stárli. Někdy v závěru 70. let jsme udělali seminář,
takový ne zcela veřejný, a nazvali jsme ho Mladí ekonomové po deseti letech a v
roce 1986 jsme udělali v rámci mnou organizovaných bankovních seminářů VTS
seminář s názvem Mladí ekonomové po dvaceti letech. Dneska je to tedy Mladí
ekonomové po třiceti letech nebo snad už i více.

Ohlížíme-li se zpět na dekádu demontáže centrálně plánované ekonomiky, zdá se
mi, že některé věci začínají mít jasné kontury a stávají se – doufám –
společným majetkem nás všech, kteří o tom uvažujeme a troufáme si o tom něco
říkat, zatímco některé jiné věci nadále zůstávají zahalené ani ne tak mlhou,
jako velkou protichůdností názorů a jsou zneužívány k politické manipulaci,
která není férová. Chtěl bych nejdříve říci to, co si myslím, že už patří do té
většinové argumentace, něco, co by se už mohlo vyučovat v základním kurzu
ekonomie, a teprve pak přejdu k tomu, co zůstává předmětem sporu.

Ekonomická stránka transformace od komunismu ke svobodné společnosti a k tržní
ekonomice byla založena na několika zásadních krocích, o kterých žádný velký
spor pravděpodobně nemáme. Byla to rozsáhlá a dramatická liberalizace cen po
půl století zamrzlých, zmražených administrovaných cen, byla to liberalizace
zahraničního obchodu po půl století státního monopolu zahraničního obchodu a
poloautarktní ekonomiky, byla to liberalizace vstupu na trh pro nejrůznější
typy podniků, v dané chvíli podniků soukromých na straně jedné a zahraničních
na straně druhé, byla to samozřejmě rozsáhlá a dramatická privatizace, protože
bylo naprosto evidentní, že není možné čekat na postupný, pomalý zrod stovek či
tisíců podniků, a že stejně tak nebylo možné čekat na postupný pomalý zánik a
úhyn podniků státních. Dalším klíčovým prvkem byla makrostabilizace ekonomiky,
a to všechno za vytváření nového legislativního a institucionálního rámce.

Považuji za naprosto nevhodné tomu, co se v procesu liberalizace a deregulace u
nás stalo, říkat šoková terapie. Na tom nebylo nic šokového. Bylo to s
dostatečným předstihem oznamováno a bylo to připravováno velmi opatrnou
makroekonomickou politikou. My jsme si tehdy byli vědomi, že v oblasti
deregulace cen a deregulace zahraničního obchodu musíme udělat zásadní,
jednorázový zlom, protože jsme věděli, že by parciální liberalizace a parciální
deregulace, která nám byla mnoha lidmi tehdy vnucována (a dneska je zapomenuto,
že to byl fatální střet), vedla k dalším ekonomickým distorzím, které jsme v
žádném případě nechtěli vyvolávat. Tehdy byl veden velký boj vůči dvěma hlavním
složkám naší politiky – proti fiskální a monetární restrikci a proti devalvaci
s následným ukotvením kursu koruny. Provést tyto dva zásadní kroky bylo klíčové
a sám za sebe musím říci, že moment devalvace k 29.12.1990 a volba míry této
devalvace, byly pro mě osobně určitě nejtěžším životním politickým rozhodnutím.

Nepříjemným průvodním jevem počáteční fáze transformace byl poměrně hluboký
ekonomický pokles. Spory o to, zda byl nebo nebyl nevyhnutelný, odvál do určité
míry čas. Je naprosto evidentní, že k hlubokému poklesu došlo ve všech
transformujících se zemích, a je celkem jasné, že hluboká změna ekonomických
parametrů  a náhlé zmizení významné části trhu nemůže zůstat bez rozsáhlých
ekonomických následků. Díváme-li se na to kvalitativně a nepřeme-li se teď o
procenta, tento kvalitativní soud je zřejmý. V oné chvíli z ekonomiky zmizela
jedna třetina našeho průmyslu, jedna čtvrtina našeho zemědělství a jedna pětina
našeho HDP. Pád to byl obrovský, nicméně moje teze v této souvislosti zní asi
takto: transformační pokles – jako zbavení se dále neúnosných, neudržitelných
ekonomických aktivit minulé éry – je nevyhnutelným doprovodným procesem
systémové změny. Opět netriviální závěr, dneska už za námi, ale někteří mladí
konzervativci byli tak mladí, že si zásadní střety o tuto věc nepamatují.
Nepamatují si to, že si spousta lidí myslela, že žádný transformační pokles
nemusí být. Mysleli si, že transformace nemá žádné náklady, že stačí zrušit
nejrůznější omezení, která dával komunistický režim a že bude následovat
automatický ekonomický vzestup. Stejně jako Milton Friedman říká, že: „there
are no free lunches“ (nejsou obědy zdarma), stejně tak platí: there is nothing
like a free economic reform (není nic jako ekonomická reforma zdarma). 

Ač jsme se živelné privatizace báli, jednoznačně říkám, že to nebylo
stoprocentně úspěšné. Privatizace byla nutně pomalejší, než jak by bylo ideální
a hlavně se nám nepodařilo zabránit přeměně státních podniků ve státní akciové
společnosti a zabránit vytvoření instituce zvané Fond národního majetku. Báli
jsme se vytvoření státních akciových společností, protože jsme věděli, že tím
začíná nebezpečí rozutíkávání se těchto podniků. Přáli jsme si, hypoteticky,
aby podniky byly ve fázi státních akciových společností jednu vteřinu nebo
jednu minutu, aby to byl jenom formální mezikrok mezi existujícím stavem a
privatizací, aby se v něm, uvnitř něho, nemohlo nic stát. Dobře víte, že se nám
to plně nepodařilo a jakkoliv jsme se snažili do zákonů přidávat různé blokační
paragrafy, které by bránily podnikovým managementům ve volném převádění majetku
podniků, nebylo to zcela úspěšné. Kompromisní řešení, přijaté na podzim 1990 ve

Scénáři ekonomické reformy pod tlakem právníků kolem Rychetského a pod tlakem
ekonomů kolem Zemana a Komárka, se ukázalo jako velmi problematické, ale nám se
tehdy zdálo být lepší postupovat tímto způsobem než nepostupovat vůbec. Tzv.
česká cesta privatizace je nesmírně trivializována. Zužuje se například na
kuponovou privatizaci – já doufám, že o tom zde Roman Češka promluví – což je
naprostý nesmysl a velmi souhlasím s nedávným textem Evy Klvačové, která v
Ekonomu napsala, že kupónová privatizace byla reziduální privatizací. Moje teze
zní takto: česká privatizace byla organizovaná.Něco úplně jiného je osud
privatizovaných podniků v navazující fázi.

Před několika dny jsem dostal do ruky z Mitchell Securities docela zajímavou
analýzu non performing loans v americké ekonomice v závislosti na průběhu
ekonomického cyklu. U nás se kde kdo tváří, že jsou všechny naše špatné úvěry
dány špatným úvěrováním. V americké ekonomice v relativně malé recesi roku
1991, činily špatné úvěry 16% všech úvěrů. Prudce to narůstalo od konce 80. let
do roku 1991. Ve chvíli největšího boomu americké ekonomiky 1996 – 1998 podíl
těchto špatných úvěrů poklesl pod 3% – ze 16 na méně než 3%, ale v roce 2000, v
počínajících komplikacích americké ekonomiky, se tento index znovu posouvá nad
5% a dále roste. Vazba kvality úvěrového portfolia a fáze ekonomického cyklu je
známou věcí, takže moje teze číslo čtyři zní takto: pro úspěšné dokončení
transformace je klíčová fáze pooperační. Tehdy se dá v hospodářské politice
udělat nejvíce chyb, a myslím, že se tehdy nejvíce chyb opravdu udělalo.
Kdybych mohl mluvit déle, tak bych řekl, v čem vidím největší problém do
budoucna. Ten vidím nikoliv ve sféře ekonomické, ale ve sféře neekonomické, ve
sféře našeho veřejného sektoru, ve sféře našich pojistných či kvazipojistných
systémů, zdravotního, penzijního, sociálního, ve sféře přehnaných státních
regulací a tak dále, ale to by bylo na jinou debatu.

Na dlouho připravovanou cestu do Ameriky jsem odjel ve chvíli, kdy k nám
přijela americká ministryně zahraničí. Úvahy, které papouškovala část našeho
tisku, že jsem odjel schválně, by mohly být označeny za úsměvné (a pouze
hloupé), kdyby nebyly jasnou a vědomou politickou kartou vytahovanou mými
politickými oponenty, a to neuvěřitelně podlým způsobem. To, které názory
s paní Albrightovou sdílím a které nesdílím, nijak neskrývám, za své názory se
nestydím a jsem připraven – s ní či s kýmkoli jiným – o nich diskutovat.
Diskutovat s možná bláhovou nadějí, že lze cizí názory změnit.

Nechci spekulovat o vnitřních poměrech sociální demokracie. V každém případě
tato krize nechala vyjít na povrch, že naprostá jednota v sociální demokracii
není. Mně se zdá, že metoda parního válce, kdy Vladimír Špidla válcuje názory
ostatních, tentokrát narazila i uvnitř sociální demokracie.

V dopisech, které stále dostávám, jsou neustále výzvy: Dělejte něco! V tuhle
chvíli ale musím trpělivě říci, že jednou věcí je něco dělat v současném
rozdělení karet, druhou věcí je ty karty znovu rozdat. Dnes máme opravdu jen 58
hlasů (v Poslanecké sněmovně - pozn. aut.) a vím, že spousta našich iniciativ
bude automaticky blokována vládní většinou ve spolupráci s komunisty. Nicméně
ale nebudeme ustupovat.

Ačkoli drtivou většinu zákonů schválených českým parlamentem jako prezident
podepisuji (skóre je 89 ku 5), rozhodně to neznamená, že bych byl se všemi
z nich spokojen. Často je tomu naopak. V sadě šesti zákonů, které měly poslední
možný termín prezidentského finálního podpisu dnes, mám výhrady téměř ke
každému. Abych předešel dojmu, že mlčení znamená souhlas, chci svůj názor na ně
veřejně, touto formou, sdělit.

Velkou změnou pro naše státní a kvazistátní instituce bude i zákon o veřejných
zakázkách. Je tam řada novinek. Nemalá část zakázek se bude muset zveřejňovat
nejen u nás, ale i v úředním věstníku EU. Zadavatel tak bude muset své zadání
veřejné zakázky i překládat. Zásadně se také rozšiřuje okruh osob, které smějí
donekonečna podávat námitky, což bude obrovskou komplikací. Problémy, které to
může přinést, by nás měly vést k zamyšlení, zda by nemělo takových veřejných
zakázek být co nejméně, tzn. zda by neměli sami občané a firmy převzít
iniciativu v mnoha oblastech, které dnes zajišťuje stát.

Novela zákona o pojišťovnictví zpřísňuje pravidla pro důvěryhodnost a zpřesňuje
požadavky na tvorbu rezerv a podmínky pro držbu aktiv. Nejsem si jist, zda si
vláda dobře spočítala, jaký dopad na hospodaření pojišťoven taková změna může
mít. Když se před několika lety zpřísňovala pravidla pro tvorbu rezerv
v bankovním sektoru, dostaly se české banky ze dne na den do hlubokých ztrát.
Moc bych si přál, aby podobné necitlivé zpřísnění standardů neznepříjemnilo
situaci i nyní.

Se svými sto čtyřiceti milióny obyvatel (což je pro Evropana neuvěřitelné
číslo) je Nigérie nejlidnatější zemí Afriky. Je také zemí s výraznou
angažovaností ve světě – před šesti dny zde byl summit Afrika-Latinská Amerika
(52 prezidentů) a příští týden se zde bude konat summit ropného OPECu, což dává
naší návštěvu do zajímavého kontextu. Nigérie je největším producentem ropy na
africkém kontinentě, což jí dává dobrý ekonomický základ, ale federální
uspořádání země jen velmi těžko spojuje muslimský sever (aplikující islámské
právo šaría) a křesťanský (většinou protestantský) jih.

V roce 1991 jsem vydal svou – v životě úplně první, veřejně publikovanou –
knihu „Ekonomická věda a ekonomická reforma“ (Gennex, Praha, 1991), která
obsahovala mé texty z osmdesátých let. To byl jakýsi předstupeň mého fungování
ve veřejné, politické sféře. V roce 1995 jsem vydal publikaci svých
ekonomických textů, napsaných v klíčových letech naší transformace, v okamžiku
revoluční přeměny socialismu (či jak se teď říká komunismu) v kapitalismus.
Kniha s názvem „Ekonomická teorie a realita transformačních procesů“
(Management Press, Praha, 1995) obsahovala to, co jsem jako ekonom, ministr
financí a předseda vlády považoval za potřebné říci, napsat a prosazovat v této
nemírně riskantní chvíli naší unikátní historické změny. Kniha chtěla nejen
vysvětlovat, ale i přesvědčovat, a proto polemizovala s těmi, kteří tehdejší
dobu viděli jinak a kteří u nás chtěli vytvořit něco úplně jiného než svobodný
trh a kapitalismus.

Lidský faktor hraje v ekonomické teorii tradičně velmi důležitou roli.
Z klasiků jmenujme alespoň Malthuse, který formuloval slavný populační zákon.
V neoklasické ekonomii byl počet obyvatel spíše exogenní proměnnou, do ekonomie
se tato proměnná vrátila prostřednictvím teorií dlouhodobého růstu. Dnes je –
po vyčerpání (ve smyslu toho, že už o nich bylo napsáno všechno možné i
nemožné) některých tradičnějších oblastí ekonomie a zejména po jisté ztrátě
zájmu o makroekonomii – populační ekonomie respektovanou složkou disciplíny.

Podle Plesla si „dosluhující předseda ODS … určitě uvědomuje, že v prezidentské
volbě nemá šanci.“  Tady už si hraje nejen na samozvaného poradce delegátů
strany, ale dokonce i na vykladače mých myšlenek. Nikoli, pane Plesle. Nic
takového si neuvědomuji a vy pro své tvrzení nemáte jedinou oporu kromě svého
zbožného přání. Do prezidentské volby jdu se vší vážností a půjdu do ní
navzdory podobným poštěkáváním, jaké vy předvádíte.

Dnes se všechny naše země těší obnovené svobodě a demokracii. Naši bezpečnost
garantuje členství v NATO a posiluje ji členství v Evropské unii. Přesto je
stále třeba připomínat nebezpečí, které představují snahy omezovat lidskou
svobodu, snahy regulovat nejrůznější oblasti lidského života a snahy z jednoho
centra řídit celý náš různorodý a rozmanitý kontinent. Utopie a sociální
inženýrství, které v minulosti způsobily tolik zla, nikdy nezmizí a pouze mění
slovník a metody. Prosperita a stabilita našich zemí i celé Evropy závisí na
tom, jak budeme schopni čelit jejich nebezpečí, jak budeme schopni bránit
svobodu a demokracii a jak budeme na této cestě spolupracovat. Události, jakými
bylo před 50 lety poznaňské povstání, nás k tomu zavazují.

Dosud mi nikdo nevysvětlil, na čem je nezávislý onen nezávislý politik. A proč
chtějí být nezávislí nezávislými? Asi proto, že je přehledný stranický systém,
odvozený od voliče a od skutečného rozložení politických nálad ve veřejnosti,
hlavní překážkou jejich plánům řídit společnost. Jsou to lidé, kteří by své
vize o dobru, štěstí a spravedlnosti strašně rádi prosadili přímo, ale „hloupý
a nezralý“, stranami ovlivněný volič jim to pořád kazí. Proto by rádi vytvořili
tiché spojenectví „osobností“ napříč politickými stranami spolu s osvícenými
„nezávislými“, které by bylo protiváhou standardního, starého dobrého a
osvědčeného systému politických stan.

Politická strana není nadávka a nedopusťme, aby se jí stala. Sama o sobě je jen
nositelem a realizátorem politických myšlenek (ať už dobrých či špatných – to
ať rozsoudí volič). Není to ani spasitel, ale ani jakési zločinné spolčení
dopředu onálepkovatelné černou známkou. I mezi nezávislými kandidáty jsou lidé
dobří i špatní. Ve volbách ale nevolíme jen mezi dobrými a špatnými lidmi,
volíme hlavně mezi dobrou a špatnou politikou. A já tvrdím, že ona údajná
nezávislost není a nemůže být zárukou žádné konzistentní, tedy i dobré
politiky.

„Pojedu na deset dní do Pece pod Sněžkou, kde máme takový malý byteček asi rok
a půl a všeho všudy jsem v něm zatím strávil tři noci, a to ještě ne za sebou.
Jinak já za dovolenou považuji takové to přijít na dvě, tři hodiny do práce,
udělat nejdůležitější věci, odpovědět na poštu a potom se přesunout někam do
tenisového klubu, kde je bazén. Chvíli se opalovat a pak si zahrát tenis.“

Descartův racionalismus (kontrastující s empirismem britských filosofů) dal
průchod konstruktivistickým přístupům ve společenských vědách. Myšlenku, že
lidský rozum otevírá cestu k vědění a pokroku, mnozí racionalisté dovedli
k absurdním představám o tom, že rozum může být tvůrcem společnosti; a že
moudré elity mohou vytvořit lepší svět. To vedlo až k sociálnímu inženýrství,
které se nakonec stalo základem totalitních režimů dvacátého století. Toho
bychom si měli být také vědomi.

Strašně moc bych chtěl vědět, co si o tom on a další autoři těchto a podobných
myšlenek opravdu myslí, zda tomu věří nebo zda to chápou jako účinný
populismus. Myslí si skutečně, že se tím, že stát donutí firmy, aby svým
pracovníkům platily vyšší mzdy, než jak velký je „produkt“, který tito
pracovníci vytvářejí, změní něco k lepšímu? Nechce se mi tomu věřit. Ekonomové
jim říkají zcela rezolutně a zcela přesvědčivě, že to příjemce nízkých mezd
spíše poškodí, než zvýhodní, že je to vytlačuje z práce, že to v zemi jako
celku sníží zaměstnanost, nikoli nezaměstnanost. Říkají jim, že je pro lidi s
nejnižší kvalifikací lepší pracovat s relativně nízkou mzdou než nepracovat a
nedostávat mzdu žádnou. Říkají jim i to, že existuje více méně pevná mzdová
struktura a že zvýšení minimálních mezd vede ke „mzdovému vzlínání“, a v
důsledku toho ke zvýšení všech mezd. Opravdu to vláda sociální demokracie a
její ministr práce a sociálních věcí nevědí? Vědí nebo nevědí to příjemci těch
nejnižších mezd? Vědí nebo nevědí to jejich zaměstnavatelé? A co si o tom myslí
voliči?

Česká republika je standardní demokratickou zemí a naše zdravotní péče je
srovnatelná se zdravotnictvím ostatních vyspělých zemí. Musím odmítnout
představu, že u nás ve zdravotnických zařízeních dochází ke zneužívání
zmíněných lůžek či dokonce k  týrání mentálně postižených dětí. Stejně by bylo
možné kritizovat i umísťování takto postižených pacientů do speciálních
místností, či jejich ochranu zvýšenými dávkami medikamentů. Všechny omezovací
metody mají své výhody a nevýhody a pokusy o paušální řešení pouze vyvolávají
nové problémy, nové komplikace a další diskuse.

Jako kluk jsem si na holky moc netroufal.

Před měsícem jsem si v New Yorku koupil krásné tričko s plným vědomím toho, že
bude netknutě ležet ve skříni, protože skoro nikdy nebudu mít příležitost,
abych si ho vzal na sebe.

Vstávám v průměru (což je ale málokdy) v půl osmé, lehnout si jdu – opět
v průměru – ve dvanáct.

Vladimír Železný spolu s Janou Bobošíkovou vytvořili silnou, zřetelnou a
viditelnou dvojici, jíž bezesporu vyhovoval unikátní charakter těchto voleb -
to, že celá Česká republika byla jedním volebním okrskem, takže nebylo třeba
předvést lídry ve čtrnácti krajích, naplnit čtrnáct kandidátek.

Evropská unie je lidský výtvor, o kterém platí všechno, co platí o lidech jako
takových. Představa, že EU je jakousi výjimkou z lidských výtvorů, že tam
neexistuje konfrontace, konkurence, přetahování se, prosazování svých zájmů
atd. atd., to je přesně ten euronaivistický přístup, který já dnes a denně
kritizuji a který v těchto volbách inkasoval tak tvrdý úder.
Dostal se mi do rukou rakouský Kurier s mimořádně vypovídajícím grafem, tady ho
mám, podívejte se, jak nepřetržitě klesá to procento voličů, kteří se účastní
voleb do Evropského parlamentu: v roce 1979 se začalo na 66 procentech a pak to
šlo dolu od jedněch voleb k druhým, až k těm nynějším 44 procentům. Myslím, že
to je jasný signál, nad nímž by se všichni měli zamyslet.

Já si myslím, že myšlenka, že tady na jedné straně existuje něco jako evropská
politika a na druhé straně jednotlivé národní politiky, není koncepčně správná.
Ti lidé prostě jdou do Evropského parlamentu s mandátem, který získali ve svých
zemích. V těchto volbách se přece nevolily žádné kandidátky, které by byly
společné pro celou Evropskou unii, nemohli jsme volit žádné kandidáty třeba z
Irska, Finska nebo Řecka... My jsme volili kandidáty z entity zvané Česká
republika a já si myslím, že ti zvolení to musí vědět - že byli zvoleni lidmi,
kteří obývají tuto zemi a že tedy mají jen jejich mandát a ne mandát kohokoli
jiného.

Vstup České republiky do Evropské unie je jedno z nejfatálnějších rozhodnutí
našich dějin. Kdo to bagatelizuje, je naprosto nezodpovědný člověk, který by se
měl zardít a zastydět. Ano, já jsem tím, že jsem náš vstup do EU nepřivítal
jásáním na Karlově mostě, nýbrž s vážnou tváří na vrcholu Blaníku, vyslal
určitý signál. Samozřejmě jsem to udělal s plným vědomím těch konotací, ano,
šel jsem tam s tou legendou o blanických rytířích přesně v tom významu, který v
naší zemi zná každé malé dítě. Protože to považuji za tak zásadní věc, že jsem
se i použitím této legendy pokoušel lidi probudit a trošku jimi zatřást.

Nejsem teoretik šedesátých let a pak ani nevím, zda bych je v tomto smyslu
obhajoval, a konečně už vůbec nejsem teoretik kulturní sféry. Kromě toho hrozí,
že mé hodnocení bude příliš subjektivní, neboť jakkoli jsem přesvědčen, že
přinesla něco nového a progresivního v celém světě i u nás, byla to léta, kdy
jsem bral rozum, a člověk má vždy sklon takovou dobu přeceňovat. V tu chvíli
totiž dostává nejvíc podnětů - přečte drtivou většinu knih a zhlédne nejvíc
filmů a divadel. Na straně druhé šedesátá léta byla skutečně výjimečná a je
docela pikantní, že tato výjimečnost byla vnitřní i vnější, i když pokaždé z
jiných důvodů. U nás to bylo dáno rostoucím emancipováním občanské společnosti
od tehdejšího státu. Měl jsem obrovské štěstí, že jsem tento stav mohl
intenzivně prožívat ve sféře odborné i kulturní. Stal jsem se interním
aspirantem Ekonomického ústavu ČSAV, kde už to vřelo - ředitelem byl Ota Šik.

Divadlo bych tak úplně nevytknul před ostatní druhy umění. Primární bylo, že
člověk četl, to byl dominantní vliv. Pak byl relativně dostupný film, takže
byly doby, kdy jsem v kině býval denně. Dneska by se asi každý usmíval, ale
lístek do první řady stál dvě tři koruny. Takže jsem tam byl pořád. Moje
maminka inklinovala k výtvarnému umění a dlouhá léta pracovala ve Špálově
galerii, takže jsem byl na kdejaké výstavě a zúčastňoval se vernisáží. Divadlo
samozřejmě také hrálo důležitou roli. Zábradlí byla jedna z těch důležitých
scén, pro mě to nejdřív začalo Ivanem Vyskočilem a jeho textappealy, Vašinkovou
Vyšinutou hrdličkou, pak byl ještě Fialka a jeho pantomima, která přinášela
absolutně jinou poetiku, než na jakou byli diváci do té doby zvyklí. Sledovat
to i nahoře na bidýlku bylo vzrušující. Nedalo se tam dýchat, ale na dražší
lístky jsme neměli. Pak přišla činohra, tam aspoň pro mě nejdřív dominovaly
inscenace zahraničních her - Král Ubu a všechny další, Ionesco, Beckett. A
potom přišla Zahradní slavnost. Nicméně bych řekl, že Zábradlí bylo spíš
intelektuálské, zatímco společensky sehrál větší roli Semafor. 

Když jsem v roce
1969 půl roku studoval v Americe, poprosili mě o esej, v němž bych vylíčil, co
se vlastně stalo v Československu. Snažil jsem se to popsat nechápajícím
Američanům, a vzpomínám na jednu větu: to, že se u nás začalo zpívat "na okně
seděla kočka" místo sovětských častušek, to byla ta absolutní myšlenková
revoluce. Takže Semafor byl skutečně klíčový, ale pak také i Činoherní klub,
ale to už bychom šli do dalších detailů. Nesmím také zapomenout na českou novou
filmovou vlnu, například na Schormovy snímky.

O tom, že státní vyznamenání jsou složitá záležitost a že se člověk nemůže všem
zavděčit, by se mohly psát knihy. Mé udělování státních vyznamenání je masově
spíš přijímáno než odmítáno a na tom bych také trval. Dávám si velký pozor, aby
tam nebyli lidé, kteří by jakkoli mohli být řazeni mezi mé přátele. Až moc, což
by jistě potvrdili všichni, kteří se mnou sedávají při nekonečných debatách o
tom, koho ocenit. Někteří z mých přátel jsou tak spíše diskriminováni. Řekl
bych, že mně to ani není vytýkáno. Napadají mě čtyři jména z poslední doby: Iva
Janžurová, Jana Brejchová, Josef Somr, Jiří Kodet - dva z nich jsem nikdy jindy
"na živo" neviděl a mluvil jsem s nimi poprvé až při slavnostním ceremoniálu.
Janu Brejchovou a Josefa Somra jsem viděl pouze jako divák v hledišti. A tak
myslím, že tato kritika vůbec není na místě.

Nemám důvod, abych měl nový názor. Podívejte se, jednou věcí je soudní
rozhodnutí, komu katedrála podle našich zákonů patří. To je jedna rovina věci a
soud má rozhodnout neutrálně. To se stalo. Úplně jinou rovinou věci je debata,
jestli se nemá rozhodnout - ne prezident, ale náš zákonodárný sbor -, že by
chtěl tuto věc změnit. Znárodnit ji, privatizovat nebo někomu dát. Zůstaňme u
těchto dvou rovin, protože mě stále deprimuje, že i někteří věhlasní pisatelé
nejsou schopni tyto dvě roviny odlišit a prolíná se jim psaní s popisem
reality, normativní soudy s pozitivními. To prolínání těchto dvou typů výroků
je až úsměvné, a kdybych na něco takového narazil jako oponent v diplomce,
nepustil bych to dál. Takže u toho bych zůstal, katedrála žádné radikální a
dramatické řešení v žádném případě nepotřebuje.

Politická strana je mohutný, složitý, živý organismus, který žije velmi
svébytným životem, v němž dopředu není nic dané, rozhodnuté, známé. Jde-li o
demokratickou stranu. Jde-li navíc o stranu občanskou a pravicovou, platí to
dvojnásob. 
Ve skutečnosti není strana nic jiného než nabídka politického servisu pro
veřejnost – tedy pro voliče. Před každými volbami každá strana říká: Vidíme
svět tak a tak, jsme přesvědčeni, že k prosperitě a spokojenému, bezpečnému
životu je třeba učinit to a to a proto vám nabízíme, že se naším
prostřednictvím vaše zájmy - imponuje-li vám tato naše nabídka - uskuteční.
Občan na tuto nabídku odpoví svým odevzdaným hlasem a pokud „jeho“ strana
uspěje, sleduje, zda a jak jsou jeho zájmy během čtyř let volebního období
skutečně prosazovány.

Zase jezdím křížem krážem celou naší zemí. Zase vidím tisíce lidí. Zase je
poslouchám. Není to pro mne nic zvláštního, nic neobvyklého, nic, co bych -
jako někteří jiní politici - podnikal pouze jednou za čtyři roky. Dělám to už
12 let. Velmi dobře totiž vím, že nikde jinde nepochopím o problémech a
náladách našich lidí tolik, jako při těchto setkáních. Ať se potkáváme
v knihkupectví na autogramiádě nějaké mé knížky, na náměstích, ve školách,
v ulicích měst i obcí, vždycky z toho mám velmi dobrý pocit.

Žádná jiná osobnost českých dějin dvacátého století není předmětem tak
rozsáhlých polemik - a to doma i v zahraničí - jako spoluzakladatel
samostatného českého státu a jeho druhý prezident Edvard Beneš. Už to, samo o
sobě, naznačuje, že byl - či spíše stále ještě je - postavou, jejíž život a
dílo nepatří jen historii. Doba, ve které zastával klíčové státní funkce, ho
konfrontovala s tématy, problémy a výzvami, které formovaly celé dvacáté
století a spolu s tím i život našeho národa až do naší současnosti. I naše
přítomnost má ve svých základech výrazné stopy jeho činů a jeho rozhodnutí.
Spor o jeho osobu proto není sporem o historii, ale o přítomnost a budoucnost
našeho národa.

Edvard Beneš je i téměř symbolickým výrazem přerodu české politiky od
provinciálního, národně-motivovaného regionalismu 19. století k mnohovrstevnaté
struktuře ekonomicky i politicky vyspělé společnosti století dvacátého. Ta již
hledala odpovědi na základní ideové otázky moderní doby - na otázku svobody a
demokracie, na otázku sociální a na otázku národnostní.
Spolu s Masarykem byl Beneš prvním, kdo dokázal dát české politice evropskou a
světovou dimenzi, kdo jí dal jasné demokratické směřování a kdo dokázal převést
myšlenky a ideje v politickou akci, schopnou změnit staleté pořádky střední
Evropy. Je zásluhou zahraničního působení obou z nich v době první světové
války, že byla zformulována a vítěznými mocnostmi Dohody posléze přijata
myšlenka obnovení naší státní suverenity. Byl to Edvard Beneš a jeho
diplomatické schopnosti, komu se na versailleské mírové konferenci podařilo
prosadit důležité prvky českého národního programu a nově vzniklé
Československo zakotvit jako jeden z pevných bodů evropského poválečného
uspořádání.

V období mezi světovými válkami Edvard Beneš ve svém diplomatickém působení
přesáhl svým významem rozměr první Československé republiky a stal se jednou z
výrazných osobností Společnosti národů a evropské politiky vůbec. Tato doba, v
níž dominovaly demokratické principy a snahy o kolektivní bezpečnost a
odzbrojení, byla dobou největších Benešových zahraničně-politických úspěchů.
Následující období však - bohužel - formovaly již zcela jiné tendence, síly a
ideje. Z trosek velké krize třicátých let se vynořila nová nebezpečí a s těmi
se tehdy demokratická politika nedovedla úspěšně vyrovnat. Nástup nacismu v
Německu vytvořil trvalou a stále se stupňující hrozbu pro Evropu, pro evropskou
rovnováhu, i pro samotnou existenci Československa. Ani Benešova zkušenost a
mezinárodní autorita nedokázaly zabránit paralýze appeasementu, do něhož ve
vztahu k Hitlerovi upadli ti naši západní spojenci, o něž se opírala bezpečnost
naší republiky. Snahy o vytvoření autoritářského režimu se objevovaly i na
vnitropolitické scéně. Edvard Beneš sice v prezidentských volbách v roce 1935 -
jako garant pokračování demokratické masarykovské tradice - zvítězil, ale
likvidaci demokratického československého státu Hitlerem zabránit nedokázal.

Vědecké poznání na otázku, zda
a proč dochází ke globálnímu oteplování prozatím odpovědět neumí, ale
ekologickým aktivistům je to už „dávno a nad slunce jasné“. Vědí, že je proti
tomuto nepotvrzenému jevu třeba „bojovat“ vědomým zpomalením světového
ekonomického růstu. Nebo si vezměme jadernou energii. Nikdo zatím neprokázal
relativní míru škodlivosti a rizik jaderné energie, ale bojovníci za životní
prostředí již dávno „vědí své“ a pro záchranu lidstva se neváhají přivazovat
k plotům jaderných elektráren a vlastními těly blokovat zavážení jaderného
paliva. Mohl bych pokračovat, ale tyto dva jsou názorné a všem známé příklady
toho, jak usilovná snaha o akci pro akci předbíhá jak vážný vědecký výzkum, tak
i standardní proces demokratického politického rozhodování.

Co nám ve vážné diskusi problémů životního prostředí nejvíce pomůže? Pokusy
„vydestilovat“ samostatnou vědeckou disciplínu – ekologii – a dát ji
„imperiální“, nadvědní pravomoce zjevně selhávají. Porozumět ekosystémům a
přírodní rovnováze nás nejvíce učí biologie. Ale to nestačí. Musí nastoupit
vědy společenské. Je to proto, že většina problémů spojených s životním
prostředím a s šetrným či nešetrným vztahem člověka k přírodě je problémem
společenského uspořádání a s ním souvisejícího chování lidí. Nejde totiž o
problém „znečištění“ jako fyzikálního, chemického nebo biologického jevu. Ani
nejde o „chamtivost“ kapitalismu či o přirozenou poživačnost lidí. Jde o
problém kvality vlastnických práv a cenového systému.Protonikoli vědy přírodní,
ale vědy společenské, a ekonomie obzvláště, mohou postihnout skutečnou povahu a
skutečný problém (či neproblém) rovnováhy či vztahů mezi ekonomickou činností
člověka a přírodními ekosystémy, resp. navrhnout vhodné metody řešení.

Klíč k ochraně životního prostředí začíná u vymezení vlastnických práv a
u jejich ochrany. Soukromé lesy nebývají překotně mýceny, ložiska surovin na
soukromé půdě nebývají extenzivně těžena, vody v soukromém vlastnictví nejsou
nadměrně znečišťovány a soukromé pozemky nejsou živelně zavalovány jedovatými
odpady, protože to jejich majitelé nedovolí, protože si svůj majetek a své
přírodní zdroje hlídají a pečují o ně. Dnes, stejně jako v dávné historii, jsou
devastovány ty přírodní zdroje, které nepatří nikomu, či jinak řečeno, které
patří „všem“. Často citovaným příkladem z historie - a v ekonomii učebnicovou
věcí - byla v Anglii sedmnáctého století tragédie obecních pastvin, které
nadměrným spásáním ztrácely schopnost reprodukce. Jejich úbytek zastavilo až
hnutí za ohrazování pastvin, které fakticky znamenalo jejich přeměnu v pastviny
soukromé.

Nevěřím v průmyslovou politiku. Myslím, že to je myšlenka falešná, že tudy
pozitivní cesta v žádném případě nevede. Samozřejmě jsem si vědom toho, že
jsme i my, když jsme byli ve vládě, prováděli jistou formu průmyslové
politiky. Ale dávali jsme si velký pozor, aby to byla politika jen nepřímá, a
aby se stát v žádném případě nepokoušel přímo plést do jednotlivých podniků,
oborů, odvětví. Grégrův nápad, podle mého názoru, ani tak moc nápadem není. Je
to jistý konglomerát věcí, shrnutí toho, co ministerstvo už dávno dělá či
hodlá dělat. mnohé z toho jsme začali už my a nic specificky nového v tom
není. Ale podařil se mediální trik s názvem "velký třesk". To je bezvadný
nápad a tím pan Grégr upoutal pozornost médií a dalších politiků. Já bych z
toho tak velkou věc nedělal. Nový je pokus převést některé peníze z
privatizace do pozitivní státní intervenční průmyslové politiky. Ty peníze
ministr Grégr ještě nemá, nikdo mu je nepřislíbil, nikdo mu je zatím nedává,
takže mně se zdá předčasné to příliš komentovat.

Výraz "prorůstová politika" nepřijímám, nepatří do mé ekonomické výbavy. Sny o
privatizačních výnosech se velmi rychle rozplývají a vláda v žádném případě
tolik peněz, kolik očekávala, nedostane. A za druhé, prostředky z privatizace
nejsou volné, protože tato vláda zvolila úplně jiný model privatizace než
vlády předchozí. Základní charakteristikou tohoto modelu privatizace je, že je
nesmírně finančně náročný, nikoli finančně výnosný. Vláda přijala koncept, že
podnik oddluží, nalakuje narůžovo a pak prodá. Připouštím, že to je možné, ale
v souhrnu to většinou vynáší strašlivě málo a dokonce velmi často na to daňoví
poplatníci doplácejí. Takže nevěřím, že nějaké peněžní prostředky vzniknou. A
to úplně vynechávám debatu, zda se stát - vláda, Parlament - rozhodne vložit
je tímto směrem nebo směrem úplně jiným. Dobře víte, že existují tlaky ze
školství, zdravotnictví, penzijního systému, sociální politiky, obrany a
dalších resortů. Takže vůbec není nikde dáno, že ty privatizační peníze
doputují do našeho průmyslu. Kdyby tam doputovaly, teprve pak by bylo otázkou,
jak je použít. Ale dnes jsme v období mimořádně vysokého deficitu veřejných
financí. A nevěřím, že v jakékoli vládě může projít myšlenka, aby se takový
deficit nebral v úvahu, nesnižoval se a naopak, aby se dále expandovaly státní
výdaje.

Nejsem fundamentalista. Fundamentalismus je dobrá věc pro filozofický esej,
ale ne pro praktickou politiku. Kdybych mohl dělat odrážky, řekl bych: Nejsem
proti průmyslové politice v individuálních případech, ale musí jí být jako
šafránu. Za druhé, jsem pro státní pomoc v oblasti infrastruktury. Široce
definované, nejen v podobě dnešních debat o dálnicích. Za třetí, nemám nic
proti státním či veřejným či komunálním zakázkám se striktní podmínkou pro
domácí byznys. Poznámka na okraj: Letím-li v neděli z New Yorku, požádám o
mattonku a dostanu místo toho perlivou vodu mně neznámé značky s výkladem, že
mají smlouvu s CocaColou, která jim nedodává mattonku, mohu vyletět z kůže. To
za třetí. Za čtvrté: Založili jsme Záruční a rozvojovou banku a garanční fondy
a je třeba umět je používat. Za páté: Založili jsme Českou exportní banku.
Takže já bych v těchto případech nefundamentalisticky říkal: Nechť stát
postupuje rozumně.

Za prvé bych řekl, že je potřeba, abychom se na slovo "mandatorní" dívali v
širokém slova smyslu. Řada komentátorů mandatorní výdaje zužuje na oblast
explicitní výplaty nějaké částky nějakému konkrétnímu jednotlivci. To je jenom
jedna složka mandatorních výdajů. Ne náhodou zdůrazňujete platby v
nezaměstnanosti jako viditelný příklad. Než se dostanu k nezaměstnanosti,
chtěl bych zdůraznit, že nás musí více trápit implicitní platby, jako je třeba
bezplatné školství. Není explicitním vydáním peněz do ruky nějakého občana,
kde se to poměrně dobře sečítá a každý ví, kolik to stojí. Mluvím-li o
zásadním zásahu do mandatorních výdajů, tak zdůrazňuji nejen částky
explicitní, což je vršek ledovce, ale spíše částky implicitní. Platby do
zdravotnictví nejrůznějšího typu také nejsou pro vás osobně explicitním
příjmem. Není jím to, když dostanete zadarmo lék nebo vás zrentgenují.
Neberete to jako platbu pro svou osobu. Přijímáte to jako bezplatnou službu.
Chci právě to zdůraznit, protože to je velmi důležitá, velmi netriviální
záležitost.

Změna daňové soustavy je naprostou nezbytností. Současný systém nemůže
dlouhodobě přežívat. Musíme se pokusit jej radikálně změnit. Řekl bych, že
prvním předpokladem je zásadní zjednodušení daňové soustavy. To by zvýšilo
důvěru občanů v tento systém, který by se zbavil nekonzistence,
nepřehlednosti, nejednoznačnosti, složitosti. To by zlikvidovalo mnoho šedých
zón, na obě strany. Jak pro plátce, tak pro ty, kteří daně vybírají, kde také
vládne obrovské nejasno. Dále si myslím, že je třeba zrušit nejrůznější
výjimky, úlevy a odčitatelné položky. Jsou nepřehledné a jsou výhodou pro
největší plátce, protože v nich umějí nacházet skulinky, zatímco ti malí
nikoliv. Takže zjednodušení daňové soustavy je úkol číslo jedna.

Nejsem masarykolog, a to ani svou profesí, ani svými názory či postoji. Nebudu
se proto pokoušet o neumělé, a navíc jistě neoriginální hodnocení Masarykova
nesmírně rozsáhlého (a velmi různorodého) přínosu a nechci také lacině
vyhledávat a pak stejně lacině využívat či zneužívat nějaké, aktuálně či
užitkově znějící, citáty z jeho textů. O obojí zde budou jistě usilovat jiní
řečníci a vůči nim díky svým znalostem nemám žádnou komparativní výhodu. Chtěl
bych se proto zaměřit spíše na dnešek a na dnešní – podle mého názoru nemálo
zkreslený a nemálo zploštělý – obraz Masaryka či dokonce mýtus o Masarykovi. To
je záměr asi ambicióznější než cokoli jiného. Hned na počátku proto předesílám,
že nemohu usilovat o více než o pár poznámek k tomuto tématu, k tématu více
sociologickému než masarykologickému. Tohoto svého omezení si jsem velmi dobře
vědom.

Všichni dobře víme, že se Masaryk po celý svůj život velmi statečně a často
i zcela nekompromisně utkával s předsudky, s mýty a s utopiemi, které v lidské
společnosti vůbec a v české společnosti zvláště až příliš snadno vznikají a
které neméně snadno přežívají v hlavách následujících generací. Jistě se proto
muselo stát, že se i on sám – díky své mimořádnosti a výlučnosti – stal mýtem,
jehož obrysy či jednotlivé složky bych si dovolil charakterizovat
v následujících šesti bodech:
 
Je o mně všeobecně známo, že dlouhodobě zastávám názor, že na minulost nemá být
zapomínáno, neboť minulost předurčuje naše dnešní činy daleko více, než si to
vůbec uvědomujeme. Minulost máme znát, máme ji ctít a respektovat. Nemáme se ji
snažit ex-post revidovat. Máme se z ní co nejvíce poučit. I dnešní slavnostní
chvíle patří do našich snah čerpat z minulosti. A je to dobře.

Stejně jako české země byl i Kypr po staletí místem válek a konfliktů, místem,
kde se střetávaly zájmy velmocí i sousedů, místem, které dělila náboženství.
Toto nelehké dědictví ovlivňuje ve větší či menší míře i současnost. Násilné,
několik desetiletí trvající rozdělení Vašeho ostrova je příkladem takového
břemene. Pozorně jsme sledovali průběh a výsledky Vašeho referenda, které bylo
jedním z pokusů využít rozšíření EU k vyřešení tohoto letitého problému.

Jednu událost, která by natolik vyčnívala nad ostatní, asi nedovedu říci.
Člověku udělá radost celá řada věcí... Když ho někdo pochválí, když dostane
nějaké ocenění. Samozřejmě, že mi zalichotí, když časopis Time udělá sbírku
osobností, které za padesát let ovlivnily svět, a požádá mě, abych napsal o
Margaret Thatcherové. Kývnu, napíšu - a to ještě netuším, že vedle na stránce
bude psát medailon o Helmutu Kohlovi George H. W. Bush a že požádali i Chiraka,
aby napsal o de Gaullovi. To si říkám: "Hergot, mám tu sice vyvěšeny hromady
cen, ale tohle je asi větší cena než doktorát nevím ve které věci. Nebo třeba
přijedete do Řecka a zjistíte, že vydali vaši knihu v řečtině, což by mne ve
snu nenapadlo. Takových věcí bych našel celou řadu. Ale jednu vypíchnout vážně
neumím.

No, tak je to trošku křečovité v tomhle počasí, ale já se pokouším i s
manželkou jezdit po krajích České republiky. A takovéto třídenní velké cesty
považujeme za vrchol našeho ježdění po republice. Dlouho jsme návštěvu
slibovali Jihočeskému kraji, před volbami jsem jet nechtěl, aby mi zleva, či
zprava nenadávali, že se vměšuji do předvolební kampaně. Zatím poslední krajská
návštěva proběhla někdy v polovině dubna na Karlovarsku a nyní už to nebylo
možné odkládat, kvůli létu, protože bychom se k tomu dostali až zase v září.
Takže jsme návštěvu Jihočeského kraje nemohli odsunout.

Řekl bych, že už nejsme v nějaké krizové měnící se revoluční situaci a v tomto
smyslu je země schopna autonomního fungování. Orgány, které máme, existují a
není pravda, že zítra nastane nějaká katastrofa díky tomu, že není vláda.
Voliči dali určitým politikům nějakou důvěru, přišlo jich hodně k volbám, za
což jim, myslím, pořád nedostatečně děkujeme a něco řekli, rozdali karty a teď
čekají, že politici s tím něco udělají, že mandát, který od nich dostali,
zužitkují. Myslím, že řada z nich si přeje, aby to udělali rychle, neoddalovali
to a domluvili se. Myslím, že tento pocit v naší zemi převládá.

Nepochybně je to fenomén naší doby a není to výjimka. Už můžeme říci, že volby
1996, 1998, 2000, 2002, 2006, tedy čtvery parlamentní volby, předvedly tento
výsledek. Vždycky je to buď nerozhodně, nebo jeden hlas chybí, nebo je o jeden
hlas více. Souvisí to nejen s rozpolceností naší společnosti, ale i s naším
konkrétním typem volebního zákona, který není tím pravým. Myslím, že všichni
vědí, že i já jsem se ho pokoušel změnit zhruba před 6 lety a že už to i v
parlamentu prošlo oběma komorami a že na návrh mého předchůdce zde na Hradě to
Ústavní soud zase vrátil zpátky. Toto je důsledek toho volebního zákona.

Žádný volič, který jde sám volit a má možnost zvolit jen jednu stranu, toto
nemůže namíchat sám, nemůže mít takové kompromisní úvahy v sobě, ve své hlavě.
Nedovedu si představit, že by se rodina, nebo kolegové v práci domlouvali, že
to stejnoměrně rozdělíme, aby vznikl takový patový výsledek. Takhle nikdo
neuvažuje. Každý volič mluví sám zas sebe a přeje si, aby se stalo to, co on do
té urny hází. Nevěřím, že to je nějaké vědomé kolektivní moudro voličů, kteří
by něčeho takového chtěli docílit.

Leckdo si myslí celou řadu těchto věcí, ale u voličů prostě ústava významným
způsobem prohrála. Jestli jsem již jednou zmínil fotbalový zápas s Itálií, tak
opakuji, že nemůžeme zkoušet teď poslat petici někam do Světové fotbalové
federace a prosit je, že se nám to nějak nezdařilo a že Polák neměl udělat ten
druhý faul a neměl být vyloučen a on, že vlastně nechtěl a že v tu chvíli
myslel na něco úplně jiného a místo toho kopnul protihráče, tak jestli by
nebyli náhodou tak laskaví a nenechali nás ten zápas hrát znova. To prostě
bohužel na světě tak nechodí. A znamená to, že tak to neběží ani v referendech
ve Francii a v Holandsku. Takže tudy cesta určitě podle mého názoru nevede.

Myslím, že máme dostatek technologických institutů. Já si nedovedu představit,
že by bylo možné moudrými úředníky z Evropské unie, z Bruselu, za peníze
daňových poplatníků všech 25 členských zemí Evropské unie vytvořit novou vědu,
nový ústav, nový institut. Tudy opravdu cesta nevede. Ať se dobře dělá výzkum,
kde se dělá. Tohleto jsou jen takové nové pokusy o „vědecko-technickou
revoluci“ a to už jsme za Brežněva tady opravdu zažili.

Houston je typicky americké město. Supermoderní, čistý, architekturou odvážný
„downtown“ je v podstatě liduprázdný (i v pondělí ve tři hodiny odpoledne) a
pak už je jenom zcela nesoustavná a rozptýlená zástavba se spoustou zeleně na
ploše 300 mil čtverečních. Tu není možné navštívit, tou je možné projet.

Zájemci o Evropskou unii by také měli studovat Texas, který je příspěvkem
k tomu, jak se ta americká „unie“ v čase vyvíjela. Texas byl původně součástí
Mexika, pak se osamostatnil a pak teprve vstoupil do unie. I ve Spojených
státech nebylo všechno dané od začátku, i tak probíhalo „rozšiřování“ o další
státy, i tam probíhalo „prohlubování“ ve směru unifikace, centralizace a
přesunu pravomocí do Washingtonu.

Mne má docela rád. Novinářům řekl: „Jsem velmi potěšen, že tu prezident Klaus
byl, hodně jsem se od něj dozvěděl o Evropě i o dalších věcech. Známe se už
dlouho a stále mne udivuje svou silou i vůdcovskými schopnostmi, otevřeností a
přátelstvím k Americe. A to pro mne, jako pro otce současného prezidenta,
znamená hodně“ (citováno podle Idnes). Ochotně se vyfotografoval, jednotlivě,
s každým členem delegace. Pouze po operaci obou kyčelních kloubů hůře chodí.
Asi už nebude skákat padákem, jako před 3 lety při svých 80. tých narozeninách.
Ale chlubil se mi, že musel skočit dvakrát, protože poprvé to televize nestihla
zabrat.

Ve stánku, kde se prodávaly kovbojské klobouky a pásky, si mladší Mexičanka
mezi obsluhováním kupujících (i z naší delegace) četla Bradburyho
451°Fahrenheita. A pak že Američané nejsou kulturní národ.

Georgi, Váš argument s reklamním letákem je dojemný, ale nesouhlasím s ním:
kolik stromů prý muselo zbytečně kvůli němu zahynout a kolik tiskařských barev
vyplýtvat. Myslím, že na jeden reklamní letáček se tolik stromů nespotřebuje.
Představte si však, že reklamní leták propaguje výrobek, který je
ekologičtější, než výrobek, který dosud používáte. Ani pak byste jej
nepovažoval za ekologický?

Petře, Volkswagen opravdu není žádná charitativní organizace. Pravdu má však
Pavel, že lidem záleží na bezpečnosti, a proto kupují auta s airbagem a ABS.
Právě proto se vyrábějí méně škodlivé saponáty, papírové krabice na mléko,
recyklovatelný plast atd. Žádná netržní země na recyklaci nikdy nepřišla.
Děkuji za Pavlova slova: „Já volím ODS, protože chci prostředí pro život.
Nikoli prostředí bez života.“

Mimořádným zážitkem byla pro mne a bude jistě i pro vás četba vybraných
projevů. Čtenář tak má možnost připomenout si první poselství presidenta T. G.
Masaryka z 22. prosince 1918 i poselství presidenta E. Beneše z 28. října 1945.
Zajímavé může být srovnání rozhlasového projevu Emila Háchy z 16. března 1939 s
projevem Ludvíka Svobody po příjezdu z Moskvy v srpnu 1968. U projevů
komunistických prezidentů udělal editor výňatky. U Václava Havla je vybrán
první projev ve Federálním shromáždění dne 23. ledna 1990.

Vycházím z toho, že se Evropa posledního půlstoletí nedá popsat dominancí
některého – v encyklopediích dobře popsaného – „ismu“, protože každý z nich je
jen parciální a každý z nich vyjadřuje jen jednu složku mnohavrstevnaté
reality. Popsat ji může jenširší, obecnější, mnohadimenzionální doktrína.
Nazývám ji evropeismus.Má řadu významných charakteristik.

Kritika evropeismu samozřejmě existuje v řadě publikací – systematicky např.
v anglickém měsíčníku The European Journal, nápaditě a provokativně v knize
Johna Laughlanda „Znečištěný pramen – Nedemokratické počátky evropské ideje“
(Prostor, Praha, 2001), klidněji v  knize pozorného a pečlivého amerického
pozorovatele Evropy Johna Gillinghama „European Integration 1950-2003:
Superstate or New Market Economy?“ (Cambridge University Press, 2003),
v rozsáhlé a v mnohém převratné knize Christophera Bookera a Richarda Northe
„The Great Deception – The Secret History of the European Union“, jejíž české
vydání se připravuje na květen 2006, ale i tam nikde není vedena explicitní
polemika s evropeismem jako takovým.

Vzájemné souvislosti některých složek evropeismu nedávno zajímavě ukázal John
O’Sullivan v článku „The EU’s Usual Crisis“ (Quadrant, prosinec 2005), i když
ani on o evropeismu přímo nemluví. Inovativně si však všímá paralelní existence
několika věcí: specifického pojetí politicko-ekonomické, zahraničně-politické i
integrační dimenze evropeistického uvažování. Vyslovuje hypotézu, že „ti, kteří
favorizují dnešní evropský politicko-ekonomický model sociálního státu, mají
současně tendenci zastávat model Evropy jako protiváhy USA a spolu s tím i
supranacionální model evropské integrace“ (str. 39), neboli, snaží se nám
ukázat, že jsou mezi těmito věcmi nikoli náhodné souvislosti. Říká, že tyto
různé myšlenky „clusterují“ (že se „grupují“), i když dodává, že jsou to „spíše
tendence než absolutně pevné vztahy“ (tamtéž).

Evropeismus je dnešní evropskou metaideologií, která je pro všechny jeho
zastánce jakoby před závorkou a do které se vejde dočasně a utilitárně
souhlasit i nesouhlasit s válkou v Iráku, chtít vyšší i nižší daně, smiřovat se
i nesmiřovat se s masivními odposlechy občanů, chtít či nechtít obchodovat
s Čínou, podporovat či nepodporovat registrované partnerství a spousta dalších
věcí. Ale jisté „clusterování“ existuje i ve všech těchto, zdánlivě tak
odlišných a spolu nesouvisejících postojích. A právě to je základním definičním
znakem této metaideologie.

Jednou z klíčových součástí evropeismu, která je v dnešní době sdílena
evropskou politicky korektní pravicí i levicí (i když méně v anglosaském než v
„kontinentálním“ či německo-francouzském prostoru) je model tzv. sociálního
státu či sociálně-tržního hospodářství. I když se v tomto konceptu jedná o
evidentně neproduktivní, protože přeregulovaný a expanzivně demotivačně
přerozdělující paternalistický systém, evropeisté na něm svou pozici zakládají
více než tvrdohlavě. Odmítají „trh bez adjektiv“, nechtějí svobodný trh,
skutečný „free market“. V tom se bohužel shodují téměř všichni. Nechtějí trh
bez adjektiv, nechtějí slovo kapitalismus, všechny své zásahy do trhu obhajují
pod heslem – a to je hezký výraz O’Sullivana – „civilizované korekce tržní
anarchie“ (str. 38).

V Evropě již půl století probíhá svár mezi zastánci liberalizačního modelu
evropské integrace, založeného na odstraňování všech odstranitelných,
nepotřebných, neproduktivních, na hranicích států se nacházejících bariér
lidských aktivit při primárně intergovernmentální spolupráci evropských zemí
(které si ve svém rozhodování ponechávají výraznou většinu parametrů svých
společenských systémů), a mezi zastánci harmonizačního či homogenizačního
integračního modelu, založeného na EU-úřady organizovaném sjednocování a
vyrovnávání (nivelizování) podmínek žití obyvatel Evropy ve společném
supranacionálním útvaru, který má ambici drtivou většinu systémových parametrů
určovat pro celou integrovanou Evropu prostřednictvím svých supranacionálních
orgánů a institucí sám.

Vytváření supranacionálního útvaru, což je evidentní a neskrývaný cíl
evropeismu a evropeistů, zcela logicky oslabuje stát a posiluje přímý vztah
jednotlivce vůči EU. Oslabování státu považuji za problém. Evropská unie není
stát. Je pouhým „souborem supranacionálních úřadů“, zatímco stát je entita,
která je ze své podstaty více než souborem úřadů. Je možné ji mít rád i nerad,
je možné jí například fandit nebo nefandit na olympiádě v Turínu, je možné ji
bránit s puškou v ruce, je možné (většinou) mluvit jejím jazykem, je možné ji
uctívat i nenávidět. Tento vztah k souboru supranacionálních úřadů (kterým
chtěl J. Delors dodávat onu pověstnou duši) mít možné není.

Jak jsem již zmínil, dalším z významných aspektů evropeistického modelu je
snaha zavést – z hlediska legislativy a institucionálního rámce –
nekonkurenční, a tudíž harmonizovaný systém, v němž by si jednotlivé části
Evropy nemohly konkurovat, protože by v nich v podstatě převládl jeden jediný
systém. Prakticky všechno – daňové sazby, sociální dávky, metody regulace,
různé druhy „standardů“ (ekologické, hygienické, veterinární, pracovní,
bezpečnostní, požární, sociální, atd.) – by bylo harmonizováno či
homogenizováno pod moudrým vedením správce této „jednoty“, kterým je EU-
byrokracie a EU-politikové.

V podstatě se dá říci, že evropeisté ve svém rozhodování na nadnárodní úrovni
chtějí vyloučit politiku (a proto chtějí vytvořit nepolitickou společnost) a
chtějí rozhodovací bezproblémovost, snadnost a nekontrolovatelnost. Proto
jejich bezostyšná obhajoba postdemokracie a blahosklonné usmívání se nad
zastaralými a nemoderními obhájci staré dobré demokracie a staré dobré
„politické“ politiky. Protože jsou (a to rádi) daleko od občanů a svým
„kukátkem makropohledu“ (což je můj obrat ze šedesátých let o centrálních
plánovačích) na ně nevidí a přímo na ně nedosáhnou, potřebují různé
kolektivity, skupiny, grupy, se kterými mohou jednat ve velkém (buď je slepě
následovat nebo je potlačovat a komplikovat jim život). Proto se jim tolik líbí
korporativistické koncepty sociálního partnerství, proto chtějí big business a
big trade unions, proto chtějí Galbraithův model vyvažujících se sil (na
makroúrovni, nikoli trh, fungující na mikroúrovni). Protože nechtějí být pod
přísnou kontrolou občanů, hodí se jim jednat s různými NGO’s, které jim – nebo
v to aspoň doufají – dodávají jinak chybějící legitimitu a „hlas lidu“, byť je
to lid velmi zvláštní.

Evropeismus je ale i apriorní podléhání všemu novému, rádoby pokrokovému,
nezpátečnickému, netradičnímu, nekonzervativnímu. Proto se tak rád smiřuje
s feminismem, s homosexualismem, s multikulturalismem a s dalšími podobnými
postoji, které bourají odvěké evropské kulturně-civilizační základy. Evropeisté
dobře, byť krátkozrace vědí, že toto všechno jim – nepřímo a bez domýšlení
důsledků – napomáhá uskutečňovat jejich cíle. Dlouhodobé důsledky už je příliš
nezajímají.

Evropeisté nemají moc rádi „domácí politiku“ (jsoucí pod daleko přísnější
demokratickou kontrolou), a proto propagují – demokracii postrádající –
rozhodování na nadnárodní úrovni. Líbí se jim velké, rozmáchlé, geopolitické
uvažování. Proto také zakládají jednu mezinárodní a nadnárodní organizaci za
druhou. O tom, že lidé tohoto typu usilují o pozici (většinou dobře
honorovanou) v těchto organizacích, velmi přesvědčivě už před skoro šedesáti
lety psal F. v. Hayek ve svém slavném textu „Intelektuálové a socialismus“ (The
University of Chicago Law Review, 1949). Toto úsilí o vymanění se politiky a
politiků z demokratické „accountability“ je jedním z primárních cílů
evropeistů. Nejsou v tom sami, ale jsem přesvědčen, že ještě nikdy v historii
lidé s názory tohoto typu nezískali takový úspěch jako stvořením EU.

Proto je sloganem evropeismu „méně národního státu, více internacionalismu“,
proto je národní stát účelově spojován s nacionalismem, proto je propagován
multikulturalismus a s ním spojený deasimilační princip, proto je usilováno o
denacionalizaci občanství, proto jsou zakládány a podporovány celoevropské
politické strany (vedoucí k novým loajalitám, což u nás výslovně zastává
zejména C. Svoboda), proto se předpokládá zrození evropské identity a
evropského lidu, proto se spoléhá na vytvoření jakéhosi „brotherhood of
Europe“. Proto evropeisté hlásají abstraktní universalismus práv, proto se
usiluje o zhomogenizovaný, „decaffeinated“ svět (bez chuti, vůně, zápachu),
proto se vytváří dojem, že i v Evropě jde právě teď o jakési „znovusjednocení“
(po vzoru německého Wiedervereinigung, které však mělo na počátku devadesátých
let své oprávnění výlučně v této jediné, před půl stoletím násilně rozdělené
zemi), proto naznačují, že existuje něco jako „collective psyche of Europe“.

Souhlasím s Vítem Hlouškem, že „Evropa nebyla ve své minulosti tolik politickou
entitou, jako spíše referenčním rámcem duchovního a kulturního rozměru“ (Revue
politika, příloha Proglas, 8/2005), a proto považuji tyto evropeistické ambice
(a argumenty) za pouhou stínohru, zakrývající – za vznešenými slovy – velmi
přízemní zájem. Tímto zájmem je zbavit se státu jako nezastupitelného garanta
demokracie, jako základní politické jednotky demokratického uspořádání (na
rozdíl od říší, impérií, unií, svazů takových či onakých republik), jako jediné
smysluplně organizovatelné arény politického střetávání, jako největší možné,
ale současně i nejmenší rozumné základny politické reprezentace a
reprezentovatelnosti. Evropeismus je pokusem o brave new world huxleyovského
ražení, ve kterém sice budou „rosy hours“, ale nikoli svoboda a demokracie.

O’Sullivan navíc naznačuje, že – na rozdíl od intergovernmentalismu –
evropeistický supranacionalismus svou pouhou existencí „má sklon k vyrábění
rivality, i kdyby to nebylo ničím úmyslem“ (str. 40) a že supranacionalismus
rivalitu vůči USA, jinak řečeno antiamerikanismus, umožňuje a konec konců
k němu vede. Místo k atlanticismu či k transatlantickému spojenectví vede
k tendencím opačného typu. Blokové (kontinentální) uvažování vede i k přijetí
dalšího falešného uvažování, kterým je konflikt Západu s islámem, který má být
předobrazem neodvratně se blížícího střetu civilizací. K tomu všemu navádí
supranacionalismus svou samotnou podstatou. Existence mocných Spojených států
amerických není důvodem evropské unifikace.

Evropeismus je produktem elit. Je produktem lidí, kteří nechtějí chodit –od
osmi do pěti a pětkrát v týdnu – do zaměstnání a vykonávat normální práci. Je
produktem lidí, kteří chtějí řídit, ovládat, poručníkovat, patronovat jiné.
Jsou to politici a s nimi spojení úředníci na straně jedné a na politiky
napojení public intellectuals (ve veřejném prostoru a v médiích se pohybující
intelektuálové) na straně druhé. Je to nemalá skupina lidí ve veřejné sféře,
která je onou pověstnou mrtvou vahou (deadweight), která „pouze“ pragmaticky
maximalizuje efekty, které ji z tohoto postavení plynou a která

Mezi evropeisty patří politici, díky nadnárodním strukturám oddělení od svých
voličů a svým voličům se na nadnárodní ohledy a na nemožnost zklamat bruselské
kolegy, vymlouvající. Vždy mne na evropských jednáních překvapuje ona zvláštní
familiérnost jejich účastníků daná tím, že se mnozí z nich znají už velmi
dlouho (v tom je deset nových zemí změnou, ale i jejich zástupci se tam
většinou rychle zabydlují), že mají obdobný zájem a že se navzájem potřebují.
Ona kunderovská „nesnesitelná lehkost bytí“, daná pobyty v pětihvězdičkových
hotelech, lety v pohodlných speciálních letadlech, jednáními na překrásných
zámcích (a to všechno nejen pro jednoho prezidenta či premiéra, ale pro jejich
rozsáhlé štáby), vytváří euroelitám jejich vlastní svět, zcela odlišný od světa
těch, jejichž mandát nezískali, ale jejichž jménem tak často a tak rádi hovoří.

Nedovedu si představit, že by byl prezidentem zvolen člověk bez politické
minulosti. To by byla  degradace prezidentského úřadu a to si nepřeji ani ne
tak jako kandidát, který hodnotí protikandidáta, ale jako občan České
republiky, na níž mi opravdu moc záleží. Má politická minulost je nepochybně,
nezastupitelnou zkušeností.

Nestranictví není výhodou, ale zjevnou nevýhodou, protože umožňuje prezidentovi
své náklonnosti zakrývat. Prezident, který má zjevnou politickou minulost, musí
být daleko obezřetnější a v žádném případě si nemůže dovolit svou bývalou
stranu jakkoli preferovat. Nestranictví je v lepším případě názorová
rozmazanost, v horším skrývání skutečných názorů.

Nejsem věřící ve formálním slova smyslu, ale nejsem pustý pragmatik žijící
pouze každodenností a necítící to, co je nad či za ním. 

Nedopusťme, aby se „česká zahraniční politika“ ztratila. Aby se ztratila či
vytratila politika reprezentující tuto zemi a tento národ, která nutně je a být
musí průsečíkem a společným jmenovatelem různorodých zájmů a postojů na české
politické scéně. Nedopusťme, aby byla nahrazena politikou stranickou.
Nedopusťme, aby byly české zájmy ztotožněny s postojem těch, kteří momentálně
mají v té či oné instituci většinu. Česká republika může mít na leccos různé
názory, ale může mít jen jednu zahraniční politiku. Zahraniční politika musí
být povýšena nad běžné domácí šarvátky a nad předvolební taktiku. Musí hledat
širší konsensus a vycházet z něj. Pouze tak budeme schopni mít konzistentní a
věrohodné vztahy, pouze tak budeme schopni své skutečné zájmy prosazovat a
obhajovat, pouze tak budeme subjekty a nikoli objekty světové politiky. Proto
stále vyzývám k politickému dialogu, nikoli k teatrálním televizním sedmičkám
pro „vyvolené“.

Není pravda, že po našem vstupu do EU naše bilaterální diplomacie ztrácí své
opodstatnění. Pro velmoci musíme být přiměřeným, srozumitelným a věrohodným
partnerem. Nesmíme je poučovat, ale nesmíme ani podléhat jejich nátlaku.
Nedělejme jako jediní či jedni z mála chybu, že bychom vsadili všechno jen na
jednu z nich.

Pro sousedy musíme být čitelným, pevným a spolehlivým partnerem, který občasné
sousedské rozmíšky řeší s výhledem na dlouhý horizont. Sousedství nelze zrušit,
sousedy nemůžeme „přestat být“. Snažme se proto, aby každý sousedský konflikt
posílil obě strany a aby vedl k dlouhodobě přijatelnému řešení. Jsem rád, že
momentálně nemáme žádný vážný sousedský konflikt, i když mám v tomto smyslu
nemalou obavu z „gesta“ českého premiéra z posledních dnů, které udělal (či
udělala vláda) několik měsíců před koncem svého mandátu a při vůbec nejnižší
možné a myslitelné podpoře jen 101 poslanců. Toto gesto navíc postrádá dvě
důležité věci: nebylo schváleno parlamentem a svou jednostranností tím nebyla
nalezena žádná nová „smluvní rovnováha“ se zahraničím.

Nezbytností je být na daném teritoriu „českým velvyslancem“. Velvyslanec není
vysílán a placen ani žádnou mezinárodní organizací, ani našimi spojenci, ale
Českou republikou. Naše závazky dodržujeme a jsme loajálními spojenci. Dělejme
to i nadále, ale smyslem naší diplomacie je hodnotit dění v dané zemi a
zaujímat k němu postoje primárně z hlediska našich vlastních zájmů a pohledů,
nikoliv být mluvčím kohokoliv jiného. Je třeba vyvarovat se syndromu
„velvyslance země svého působení u českého ministerstva zahraničí“. Je třeba
být kriticky schopen hodnotit význam dané relace pro naši zemi a nepodlehnout
sebeidentifikaci s realitou daného teritoria.

Nejsem příznivcem cynického postoje, podle kterého nám mohou být lhostejné
osudy lidí v zemích, v nichž jsou svobody a lidská práva omezovány a
pošlapávány. Dnešní svět je velmi propojený (někdo říká globalizovaný) a nám,
příslušníkům euroatlantické, křesťansko-židovské civilizace musí ležet na
srdci, zda hodnoty této civilizace – především úcta k lidskému jedinci – nejsou
někde ohrožovány. Jestliže je jedním škodlivým extrémem lhostejnost a cynismus,
pak druhým ale je necitlivý mesianistický intervencionismus, poručníkování,
násilné vstupování do cizích, špatně poznaných křehkých společenských vztahů.
Prosím proto všechny kompetentní činitele, aby v obavách před jedním extrémem
nezabředli do extrému druhého. Aby zodpovědně a poctivě hledali onen, nesnadně
nalezitelný optimální bod někde mezi oběma extrémy.

Nevolám po tom, abychom rezignovali na starost o stav lidských práv a o úroveň
demokracie v Jugoslávii či kdekoli jinde. Volám jen po tom, abychom si
uvědomili, že stav věcí v kritizované zemi často není způsoben zlou vůlí
jednoho diktátora či jedné mocenské kliky, ale daleko častěji hlubšími
společenskými dispozicemi.

Česká strana sociálně demokratická je nejstarší demokratickou politickou
stranou u nás a vzhledem k tradici i současné politické síle a voličské podpoře
právem zaujímá na české politické scéně významné místo. I když se dnes, po osmi
letech rozhodujícího podílu na vládní moci, Vaše strana nachází v opozici, má –
díky rozložení politických sil v našem parlamentu – i nadále velký díl
odpovědnosti za vývoj naší země, za její prosperitu i za její mezinárodní
postavení. Demokratická politická soutěž je sice soutěží leckdy tvrdou a
neúprosnou, ale její aktéři by nikdy neměli zapomenout na zájmy celku a na to,
že politika, musí být především službou své zemi.

Naše kupónová privatizace byla ostatně konec konců nejblíže konceptu vracení
ukradeného „všem“ občanům (nevíme ale, jestli by se – jakkoli smysluplně – dalo
říci majitelům). Pejovichem nabízenou variantu připsat výnosy z privatizace
každému občanu na jeho vkladový účet jsme za rozumnou z mnoha důvodů
nepovažovali. V každém případě jsme ale vycházeli z předpokladu, že je nový
stát demokratickou entitou, která je plně oprávněna rozhodovat, jak naloží se
svými příjmy, tj. zda a jak je použije pro pokrytí běžných rozpočtových výdajů,
zda je případně začlení do některých paralelních státních fondů, apod.

Neboli, úspěch či neúspěch nového soukromého majitele podniku vždy závisí na
mnoha faktorech, mezi které jistě patří i zde naznačený vládní před- a po-
privatizační servis. Zbývá pak již jen dodat, že v post-komunistických
podmínkách takový servis nelze poskytnout každému privatizovanému podniku již
jen proto, že jich u nás tehdy bylo asi 4 000. I z výše uvedených důvodů je
třeba s tezí o vyšší efektivnosti konkrétního soukromého majitele nakládat
mimořádně opatrně.

Za všechna rozhodnutí prezidenta republiky učiněná podle čl. 63 Ústavy odpovídá
vláda, tedy i za rozhodnutí o odvolání předsedy Nejvyššího soudu. Všechna
taková rozhodnutí jsou rozhodnutím prezidenta republiky jako hlavy státu.
Vyžadují součinnosti prezidenta republiky a předsedy vlády. Prezident republiky
však nemá povinnost k odvolání přistoupit, i když mu to předseda vlády nebo
rezortní ministr navrhne.

Právo prezidenta republiky jmenovat a odvolávat nejvyšší státní funkcionáře na
základě ústavy a zákonů v současné době nevyplývá z jeho postavení jako
součásti moci výkonné, ale z jeho funkce hlavy státu(čl. 51 odst. 4 Ústavy). I
jiná ustanovení Ústavy tomu nasvědčují (např. nastane-li stav uvedený v čl. 66
Ústavy, nestávají se předseda Poslanecké sněmovny nebo předseda Senátu orgány
moci výkonné, ani nepřebírají funkci moci výkonné, ale vykonávají některé
funkce příslušející hlavě státu).

V některých státech (Itálie, Francie atd.) stojí prezident republiky i v čele
Nejvyšší soudcovské rady, aniž by to narušovalo demokratické principy státu
nebo dělbu moci. I Ústavní soud ČR postavení prezidenta republiky také
neomezuje jen na součást výkonné moci. Vyjádřil to v odůvodnění některých svých
rozhodnutí, a to také v polemice s názory poukazující na neodpovědnost
prezidenta republiky, které snižují legitimitu demokratičnosti takového
rozhodování. Ústavní soud naproti tomu zdůraznil nezávislost prezidenta
republiky. O takovou koncepci se například opírá v obou nálezech ohledně České
národní banky. V nálezu č. 285/2001 Sb. Tuto funkci dokonce výslovně označuje
za nadstranického prezidenta a záruku nezávislosti ČNB. Ústavní soud rovněž ve
svém nálezu č. 7/2002 Sb. v řízení zahájeném na návrh prezidenta republiky
nespatřoval zásahy výkonné moci do soudní moci v pravomocech prezidenta
republiky, ale ministerstva spravedlnosti.

Odvolávání předsedy a místopředsedy Nejvyššího soudu prezidentem republiky při
kontrasignaci předsedou vlády, tedy za souhlasu obou ústavních činitelů, nemůže
ohrozit nezávislost soudní moci, jestliže takovou nezávislost neohrožuje ani
jmenování do této funkce prezidentem republiky. Odpovědnost vlády jako
vrcholného orgánu výkonné moci (čl. 67 odst. 1 Ústavy) za odvolání předsedy a
místopředsedů Nejvyššího soudu a kontrasignace předsedou vlády je legitimována
rovněž tím, že jde o odpovědnost za oblast státní správy soudů, za níž vláda
podle Ústavy plně odpovídá jako vrcholný orgán výkonné moci, a to
vnitropoliticky i mezinárodně. Například při průtazích v řízení před soudy a
při jiných závadách v organizaci soudnictví, pro které je stát postihován
finančně, musí vláda zabezpečit nápravu a zajistit hrazení případných
přisouzených nároků úspěšné procesní strany. Takové náhrady nejdou na úkor
soudců ani z rozpočtu soudnictví, které podle závěru nadnárodního soudu závady
způsobilo. Výkonná moc reprezentovaná vládou a resortním ministrem musí
zabezpečit, aby vytýkané nedostatky byly odstraněny.

Česká republika není státem založeným na principech korporativismu, ale je
parlamentní republikou, kde odpovědnost a odvolatelnost vedoucích státních
funkcionářů je založena na principech demokracie vyjádřených vztahem různých
orgánů státní moci. Hlava státu je proto nepochybně státním orgánem
v parlamentní republice, který legitimně jmenuje a odvolává z funkce nejvyšší
státní funkcionáře. Sama je volena na dobu určitou Parlamentem, který ji
uděluje legitimitu k vykonávání nejvyšší funkce ve státě a ona sama svým
jmenovacím aktem propůjčuje legitimitu těm, které jmenuje případně odvolává.
Není-li funkční období stanoveno, může být takový funkcionář odvolán kdykoli.
Demokratickému uspořádání je vlastní dočasnost vykonávání funkce a odpovědnost
za vykonávanou funkci.

Setrvat ve vrcholné státní (správní) funkci není občanským ani lidským právem,
ale může být záležitostí vyvozování odpovědnosti z výkonu funkce, nebo
posuzování odborné způsobilosti či jiné kvalifikace, hodnocené podle volné
úvahy toho, kdo má k odvolání kompetenci (v daném případě založené Ústavou a
provedené zákonem). Odvolaný funkcionář při svém nesouhlasu s odvoláním tedy
neuplatňuje své lidské nebo občanské právo, jak bylo v reakci na odvolací akt
uváděno, neboť není jistě právem zůstat předsedou Nejvyššího soudu, ministrem
atd. Orgán státní moci při své snaze udržet si funkci, může uplatňovat tuto moc
jen v případech, v mezích a způsoby, které stanoví zákon (čl. 2 odst. 3
Ústavy). Není-li pro takový postup státního funkcionáře opora v zákoně či v
Ústavě, jde o kroky protiústavní. S ohledem na to, že principy odvolatelnosti a
odpovědnosti jsou podstatnými náležitostmi právního státu, příčí se takové
pokusy základům ústavního zřízení, které je založeno na principu vlády na čas.

Tak, slovo předat není žádným předáváním s velkým P. Člověk nemá žádné plné
stoly, razítka, dokumenty, nic takového v politické straně opravdu neexistuje.
Setkali jsme se s Mirkem Topolánkem na hodinu v kanceláři předsedy ODS ve
Sněmovní ulici.

Ne, já chci říci, jestli dovolíte, jinou myšlenku. On něco vzal, ale v každém
případě je jasné, že to mé jméno a má osoba byla zatížena, a teď už opravdu
vynechme, jestli oprávněně, či neoprávněně, jestli skutečně nenávistí některých
komentátorů a konkurenčních politiků, nebo opravdu, že si to Klaus zasloužil,
byla zatížena takovým balastem, takovým nánosem, kterou já samozřejmě, a to mé
jméno s sebou nese a vleče, že to bylo pro ODS také v každém případě jistým
závažím, jistým břemenem. A já myslím, že to nové vedení bez toho může také
zkoušet, co docílí. Samozřejmě, že to musí být porovnáváno zase s tou ztrátou a
ukáže se, jestli to bylo plusem nebo minusem.

Jakmile přistoupíme na argumentaci typu vodovod, či nová silnice v obci nebo
dálnice tam či onam, nejsou ani pravicové, ani levicové, předáváme tím našim
protivníkům vše, co jsme až dosud vybojovali a dobrovolně se zříkáme své tváře
a své podstaty. Vracíme se do doby všeobjímajících a nedefinovaných hnutí a fór
a jsme na nejlepší cestě rozmělnit a nakonec zničit sílu, čitelnost a
fundament, který ODS do naší polistopadové politiky přinesla a na němž
postavila svou existenci a své úspěchy.

My jsme přes všechny naše výhrady, nebo s našimi, se všemi našimi výhradami pro
vstup naší země do Evropské unie, ale rozhodnutí občanů České republiky o tak
závažném kroku musí proběhnout se skutečnou znalostí všech pro a proti. Opět
jsme kvůli tomuto požadavku ostrakizováni, opět je nám sdělováno, že jsme
protievropští a že když neprojevuje dostatečné jásání a nadšení míříme úplně
jiným směrem někam na Východ. Je jen na nás, zda se nám v této nelehké
interpretační soutěži podaří uspět, zda najdeme dostatek prostoru a invence,
abychom české veřejnosti dokázali říci, o co nám skutečně jde, na co se musíme
při dobrovolném vstupu do Evropské unie připravit, s čím počítat a o co
usilovat.

Já to nebudu říkat asi směrem, který vy byste chtěl slyšet. Já na to každému
říkám, jestli ode mne chcete slyšet jedno slůvko, tak to vám neřeknu. Jestli
ode mne si chcete přečíst dvousetstránkovou knihu na téma Evropa pohledem nebo
očima ekonoma, Evropa očima politika, kterou jsem asi jako jediný český politik
na toto evropské téma napsal, tak pak mu doporučím, aby si tu knížku přečetl a
aby si po přečtení těchto dvou set stránek odpověděl sám, jestli ano, či ne.

Josef Alois Schumpeter byl podle názoru mnoha kvalifikovaných posuzovatelů
jedním z největších ekonomů první poloviny dvacátého století. O titul světové
jedničky s ním tehdy mohl soutěžit jen John Maynard Keynes. Říkám to i
s vědomím toho, že je v Schumpeterově případě slovo „ekonom“  evidentním
zúžením, protože jeho znalosti a jeho postavení např. v sociologii, v právu
nebo v historii byly neméně mimořádné a přivlastnit si ho proto chtějí vedle
ekonomie i další společenskovědní disciplíny.

A právě toto tvrzení mě trápí. Já jsem nikdy nehájil žebříček hodnot založený
na penězích a často citovanou větu, že peníze jsou „až na prvním místě“, jsem
nejenom nevymyslel, ale ani jsem jí sám nikdy přímo nepoužil. Ta je mi pouze
vkládána do úst těmi, kteří změnu naší společnosti v 90. letech nepochopili
nebo kteří ji záměrně karikují, ač ji pochopili docela dobře. Tedy těmi, kteří
nechtěli parlamentní demokracii a tržní ekonomiku, těmi, kteří chtěli a chtějí
společnost elit a ekonomiku dirigovanou podle zájmů těchto elit. Nebo těmi,
kteří nechtěli a nechtějí společnost a ekonomiku založenou na ocenění práce,
výkonu či  přínosu každého z nás, protože se tohoto principu - principu zásluhy
- strašlivě bojí. Protože si myslí, že by v takové společnosti mohli neobstát.
Karikovat tento jejichpostoj jako mouapoteózu peněz je karikatura velmi
falešná. Nemyslím si, že by to tak zjednodušeně viděl pan Wertig, jeho článek
to nenaznačuje. A proto mám pocit, že jsem tento text pro něho, ale snad i pro
ostatní měl napsat.

Já se na občanství v Evropské unii opravdu netěším. Doufám, že navždy budu
občanem České republiky. Chci se podílet na evropském integračním procesu. To
jsou dvě velice odlišné věci. Já žádné evropské občanství a evropský pas
nepotřebuji a nikdo mě nedotlačí k tomu, aby mě naučil milovat tuto myšlenku.

Strašně rád bych se ohradil proti tomu, aby se pojetí Evropy, jak je vidím,
zužovalo na volný obchod. Jakkoli proti volnému obchodu nemám vůbec nic. Ale
tady vznikla móda, že slovo volný obchod je málem pejorativní výraz těch
nevznešených, těch nedůmyslných, těch nekulturních, kteří uvažují málem v
hokynářské terminologii. Mně nejde o volný obchod v tom úzkém slova smyslu, mně
jde o volný prostor v Evropě. Volný prostor je daleko více než volný obchod. Je
to volný prostor pro naše konání, pro naše jednání v nejrůznějších dimenzích
našich životů. Od cestování po přesuny myšlenek, názorů, kulturních schémat,
životních postojů. Já si to moc přeji, a proto bych velmi prosil, abych nebyl
karikován, že jsem pouze pro Evropu volného obchodu.

Třeba sociální demokratismus se v EU prosazuje takovým způsobem, který se
nedaří v žádné jednotlivé zemi. Je to právě tou absencí kontrolních
demokratických mechanismů. A bruselská Evropa je toho úplně učebnicovým
příkladem. Jdete-li po budově bruselské centrály, tak na vás dýchá ze všeho
možného, ten vzduch je tím nasáklý. Co mi tedy vadí? Nepochybně je to sociální
ochranářství. Ta oblast sociálna, které bych nazval špidlovským
pseudosociálnem. Se skutečným sociálnem to nemá vůbec nic společného. Druhý
svět je regulace, intervencionismus ve sféře hospodářské. To jsou všechny ty
slavné industriální, zemědělské a podobné politiky. Myslím, že jednou mimořádně
nešťastnou, protože vůbec nepochopenou a nebezpečnou součástí toho, je zdánlivě
protržní politika, tzv. antimonopolní či prokonkurenční. Politika, kterou já
bych nazval nesmírně ambiciózním utvářením trhu.

Lidé si myslí naprosto mylně, že jakási kvalitativní radikální změna nastane
formalitou sňatku, dnem D. Je to omyl. Míra našeho propojení s Evropskou unií
už dnes dosahuje částky, kterou bych si troufl odhadnout - na stupnici 1 až 10
- někde u čísla 8. To, co nám zbývá udělat, je strašně málo a řekněme, že to
bude uděláno v tom posledním negociačním roce 2002, kdy se dostaneme k číslu 9,
když bych to takto schematicky popisoval. Ta tečka v podobě vstupu fakticky už
nic nemůže přinést na našich nákladech. A teď jsme u zdánlivého paradoxu,
zdánlivé Klausovy rozpornosti ve vztahu k Evropské unii. Ta tečka nám už téměř
žádné náklady nepřidá a tvrdím, že teprve pak je možné si polepšit z hlediska
těch výnosů. Nemyslím si, že i po okamžiku vstupu budou výnosy rovnocenné s
náklady, ale jsem eurooptimistou v tom smyslu, že si myslím, že z hlediska těch
našich výnosů se pohybujeme po křivce tohoto tvaru. (Kreslí na papír níže
otištěnou křivku.) Jsem nezměnitelným a nevyléčitelným "eurooptimistou". A to
je ten relativně smysluplný optimismus.

Situace let ''96, ''97 byl evidentní politický komplot uvnitř naší země, kdy
některým politikům na Hradě, v některým politickým stranám a v České národní
bance šlo opravdu a jedině o mocenské pozice. Všichni jsme na to strašně
doplatili.

Asociační dohody ve znění, v jakém byly podepsány, byly z naší strany určitě
chybou. Z několika důvodů. Jeden z nich je nedocenění jejich vážnosti. Jeden z
nich je relativní novost problematiky a slabost vyjednávacích týmů. Třetí věcí
byla absence času na to zabývat se jimi vážně, když jsme řešili dramatické
transformační věci. Toto jsme schválili jako relativně boční věc. Navíc nám
bylo sdělováno, že je to stejně hotová věc, že to je kopyto, které je pro
všechny země, a my ho stejně nemůžeme změnit. Další věcí byla malá komunikace
uvnitř vlády, velmi rozpolcené koaličními spory. A takhle bych mohl pokračovat.

Snahu o rychlé přijetí eura a způsob, kterým se u nás o tomto tématu debatuje,
těžko mohu chápat a schvalovat. Stále zde chybí seriózní analýzy, které by
vyhodnotily všechna pro a proti takového kroku. Není přece pravda, že euro je
„dobro“ a koruna je „zlo“. Je třeba analyzovat fakta – a mimo jiné si uvědomit,
že eurozóna jako celek není úspěšný projekt. Není náhodou, že země eurozóny
prožívají nejhorší moment svého poválečného vývoje právě nyní, po zavedení
eura. Tím rozhodně nechci říci, že euro je jedinou příčinou jejich potíží. Svět
nikdy není takto monokauzální a nesporně i zde je ve hře více faktorů. Jsem
však přesvědčen, že euro je jedním z nich.

Stále se v našich debatách pomíjí kardinální požadavek, abychom přijetí eura
posuzovali podle svých vlastních kritérií výhodnosti – ať už jsem je před časem
nazval kritérii českolipskými, nebo ať je nazveme třeba českobrodskými nebo
českokrumlovskými. Maastrichtská kritéria říkají něco zcela jiného – říkají,
zda je pro eurozónu výhodné nás přijmout.

Přemýšlel jsem, kdo má zájem na prezentování eura jako „dobra“ a koruny jako
zla, kterého je třeba se rychle zbavit. Za prvé jsou to vývozci (jako
představitelé zcela konkrétního ekonomického zájmu). Za druhé jsou to
eurofilové či europeisti (jako představitelé jakéhosi obecného zájmu – nebo
spíše dobře skrytých velmi přízemních zájmů). Přitom argumenty pro a proti
našemu vstupu jsou dnes stejné, jako byly před deseti lety. Ti, kdo před deseti
lety žádali, abychom rychle vstoupili do eurozóny, by se dnes měli omluvit.
Stačí si uvědomit, s jakým kurzem bychom tam byli vstoupili. A stejný argument
platí i dnes: zafixovat svůj kurz navěky na dnešní úrovni by byl nesmírně
nerozumný krok.

Navíc platí, že v ekonomice nelze vše zafixovat. Něco se vždy pohybovat bude –
buď kurz, nebo ceny. Když zafixujeme kurz, bude se nevyhnutelně pohybovat celá
cenová hladina v ekonomice. Přibudou nám díky tomu vážné problémy s inflací.
Debata o fixních nebo flexibilních měnových kurzech je velmi stará, je to jedno
z největších témat ekonomie všech dob. Argumenty pro a proti byly tisíckrát
popsány. Před několika dny jsem četl článek L. Summerse se standardními
argumenty na toto téma; je to stále stejné, a měli bychom se z toho již konečně
poučit.

Mnohé by nám mohlo napovědět i srovnání vývoje Finska jako člena eurozóny a
Švédska jako země, která si ponechala vlastní měnu. Jejich růst od doby přijetí
eura byl „kontrolovaným experimentem“, jakých je v ekonomii málo – tyto země
jsou si podobné i svou strukturou. Ekonomická teorie již v 70. letech začala
zkoumat, jak různé faktory (práce, kapitál, technický pokrok a další)
přispívají k růstu – a přínosy toho typu, ktreré si slibujeme od eura,
zaujímaly místo až někde za desetinnou čárkou.

Zásadně je třeba rozlišovat reálné problémy získávání energie od
environmentalistických útoků na energetiku, hospodářství, i současnou
civilizaci. V roce 1971 Nixon jako americký republikánský prezident překvapivě
řekl „we all are Keynesians now“, čili všichni jsme přijali Keynesův přínos
k makroekonomickému uvažování. Stalo se to součástí všeobecného uvažování a
bylo to zařazeno na své patřičné místo. Obdobně bychom dnes mohli říci, že „we
are all Greens now“ (všichni jsme dnes zelení), protože racionální zacházení
s přírodou a životním prostředím je součástí našeho běžného uvažování,
uvažování lidí, kteří dosáhli jistého blahobytu a nemusí se už starat jen o
nejzákladnější věci. Důsledkem toho je vyprázdnění poselství Zelených. Ti se
tomu pochopitelně brání a stále si hledají nepřítele – němečtí Zelení na svém
sjezdu na začátku prosince např. označili Angelu Merkelovou, po Al Gorovi asi
největší soudobou environmentalistku, za „atomovou a uhelnou lobistku“.
Nedovolme Zeleným, aby si výlučně přivlastňovali téma, které je dávno součástí
našeho běžného chování.

Odlišme racionální politiku vůči životnímu prostředí od environmentalismu (či
ekologismu) jako nového náboženství. Jeho význačný „kazatel“ Al Gore minulý
týden prohlásil, že potřebujeme nový velký projekt: musí to být kombinace
projektu Manhattan (1942, atomová puma), projektu Apollo (přistání na měsíci) a
Marshallova plánu – „abychom zachránili svět“.

K „souboji o jadernou energii“ mohu poznamenat, že nemá žádný smysl útočit na
výrobce energie – ani na její výrobu z jaderných zdrojů. Racionální je energií
šetřit. Šetřit energií – jako šetřit všechno další – je neodmyslitelnou
součástí lidské (a ekonomické) racionality. Šetření energií tedy není něčím
dnes novým, není to odlišné od obecně racionálního, vždy platného lidského
chování. Nepotřebujeme žádné mezinárodní instituce, aby nás to učily – stejně
jako nepotřebujeme jejich často nesmyslná mezinárodní srovnání, která země se
chová „zeleněji“ (Kanada jako země s rozsáhlým územím porostlým lesy je podle
srovnávací studie OECD méně šetrná k životnímu prostředí, protože kácí více
stromů, než menší a méně zalesněné země; nejlepší ze zemí OECD je Island –
který nekácí nic, protože nemá ani jeden strom).

Otázka výroby energie má ale ještě jeden významný rozměr, a tím jsou tzv.
alternativní zdroje energie a jejich náklady. Hovořme otevřeněji o nesmyslnosti
nejrůznějších dotací a subvencí na tzv. alternativní energii. Nezapomínejme na
naše vlastní zkušenosti. Také za komunismu si naši politici a jejich centrální
plánovači hráli s cenami. Asi už jsme zapomněli, že jsme toto všechno po roce
1989 složitě rušili – a nyní to znovu zavádíme. Bylo by zajímavé analyzovat,
kolik jsme měli regulovaných cen za komunismu – a kolik jich máme teď. Myslím,
že taková analýza by byla velmi poučná. Byla by možná ještě varovnější, než
zjištění, že kdyby měly veškeré pohonné hmoty obsahovat 10% „biosložky“, bylo
by v Evropě nutno na to vydělit 38% veškeré orné půdy – a v USA 43%. Nejde
totiž jen o přímé náklady a ztracené příležitosti, i když ty jsou enormní – ale
hraní si s cenami ohrožuje samotné základy efektivního fungování ekonomiky.

Naše ekonomika roste – a nejde nyní o to, zda poroste o desetiny procenta
rychleji či pomaleji. Charakteristický rys její současnosti – a dosti zásadní
změnu – by bylo možno vyjádřit slovy „ekonomika roste, ale začínají se hýbat
ceny“. Nemám na mysli pohyb relativních cen, který je normální a nijak nevadí.
Vadí pohyb absolutních cen – celé cenové hladiny. Vzniká zde nový problém, jak
odlišit (spíše jednorázové) dopady naší ekonomické reformy od dopadů dalších
faktorů, které mohou mít dlouhodobý vliv.

Za prvé je to ekonomický vývoj ve světě - růst poptávky Číny a dalších zemí,
které začaly rychle růst. Jestliže za období 2002-2006 Čína dokázala
zdvojnásobit svůj hrubý domácí produkt, naskýtá se otázka, jaký vliv takový
vývoj, i v dalších zemích, bude mít na světovou poptávku. Například
v potravinách svět zřejmě nemá v záloze velké využitelné plochy orné půdy,
které by bylo možno rychle osít. Nabídka se může přizpůsobit jen zčásti a se
značným zpožděním. Vztah nabídky a poptávky se tak náhle „překlopil“ do
situace, kterou jsme my dobře znali z dob komunismu – převaha poptávky a
nedostatečná nabídka. Přestože toto překlopení bylo náhlé, určité signály zde
byly. Také ekonomická teorie ve svých modelech nerovnováhy poskytovala možnost
pochopení, jak náhlý obrat lze očekávat. Z naší vlastní zkušenosti lze uvést
příklad trhu automobilů, kde kolem roku 1970 došlo prakticky přes noc
k překlopení situace od pořadníků k více méně normálnímu trhu, byť s velkým
omezením struktury nabídky.

Dalším faktorem, který vytváří velký tlak na růst cen a brání vyrovnání nabídky
potravin i zdrojů energie s rostoucí světovou poptávkou, jsou důsledky lidského
nerozumu v podobě environmentalismu. Jeho hospodářsko-politické návrhy (i už
prováděná opatření, která jsou však jen nesmělým začátkem) výrazně zbrzdí vývoj
vyspělých zemí a zejména ohrozí životy miliard lidí třetího světa a jejich
šanci na postup vpřed. Mezinárodně vnucované standardy a omezení mohou
v chudých zemích mít katastrofální dopady.

Je naprosto zřejmé, že evropská reformní smlouva je přejmenovaná Ústavní
smlouva. Reformní smlouva otevírá cestu k posilování a radikálnímu prohlubování
evropské integrace dvěma hlavními způsoby: jednak cestou převádění kompetencí
do Bruselu, jednak změnou rozhodování v Bruselu od konsensu k většinovému
hlasování. Všichni, kdo reformní smlouvu podpořili, museli toto vědět. Reformní
smlouva je tu – nyní se učme s ní žít.

Hysterie ohledně globálního oteplování a ohledně probíhajících klimatických
změn (je pozoruhodné, jak dnešní environmentalisté důsledně mluví o klimatické
změnějako o singulárním jevu) dosahuje svého vrcholu, i když se ale asi ani
v tomto svém, poněkud optimistickém hodnocení nesmím unáhlit. Možná, že nás
čeká ještě něco daleko horšího, než co jsme zažili dosud. Nikoli co se týče
počasí, ale v ambicích vyvolených, kteří chtějí diktovat naše životy.

Na první pohled se mi ale zdá, že při všeobecné platnosti zákona klesajících
mezních výnosů už skoro není možné jít dál, resp. že jití dál nemůže mít žádný
velký efekt. Evidentně byl překročen Rubikon. Překročil ho výbor pro udělování
Nobelovy ceny, když letošní Nobelovu cenu za mír udělil Al Goreovi. Překročila
ho Angela Merkelová, když definitivně stvrdila hypotézu lidmi způsobeného
globálního oteplování svým vlastním pozorováním při své krátké návštěvě
Grónska. Překročila ho OSN, když na zářijové konferenci hlav států členských
zemí OSN v New Yorku nechala v úvodu této konference – bez časového omezení –
promluvit kalifornského guvernéra a mladičkou aktivistku kanadských Greenpeace,
zatímco hlavy států měly striktní pětiminutový limit.

Argumentů už je až moc, opakují se a i zainteresovaný čtenář v nich ztrácí
přehled. Ztrácí se co je důležité a co není. Je proto zapotřebí opakovat – a to
velmi srozumitelnou a názornou formou – to podstatné. Přesně to se podařilo
s naším CEPem spřátelenému dallaskému National Center for Policy Analysis, když
letos na jaře vydalo A Global Warming Primer.

Přemýšlel jsem, jak přeložit slovo „primer“ a nenašel jsem lepší výraz, než
manuál. Je to – v kostce vyjádřené a jednoduše formulované – zopakování
základních věcí, které se této problematiky týkají. Navíc s minimem slov a
s maximem grafických znázornění. Jakmile jsme tuto brožurku dostali, hned jsme
požádali o právo překladu a o možnost vydání této zdařilé publikace. Chtěl bych
i touto cestou NCPA, jeho řediteli Johnu Goodmanovi a duši celého tohoto centra
Jeanettě Goodmanové za umožnění tohoto překladu a za veškerou pomoc poděkovat.

Kyrgyzstán je mladá země. Je to země, která svou  suverenitu a skutečnou
státnost vybudovala až v uplynulém desetiletí. Tradice české státnosti je více
než tisíciletá, ale po celou dobu byla vystavena těžkým zkouškám a především ve
dvacátém století čelila snahám sousedních velmocí – Německa a Sovětského svazu
- o ovládnutí země. I Vaše země leží v sousedství dvou velmocí – Ruska a Číny,
v sousedství, které v historii nebylo vždy pokojné. Jsem velmi rád, že dnešek
oběma našim zemím s obnovením jejich suverenity nabízí i lepší perspektivu
koexistence s velkými sousedy, že jim nabízí perspektivu založenou na vzájemném
respektu a mírové spolupráci a věřím, že i na společných hodnotách a na
postupně se prosazující úctě k demokracii a občanským právům.

Rozpad Sovětského svazu byl epochální událostí, která vedle mnoha pozitiv
přinesla i nová rizika, výzvy a problémy. Plně to platí o Střední Asii, o
regionu s různorodými tradicemi, s etnickou i náboženskou komplikovanou
strukturou, s ekonomikami, které v minulosti nebyly budovány jako harmonicky se
vyvíjející celky.

Smrt Pavla Dostála mě hluboce zarmoutila a to i přesto, že o jeho vážném
zdravotním stavu jsem dobře věděl. Byl jsem patrně posledním, mimo členy jeho
rodiny, kdo s ním krátce před jeho smrtí hovořil. Navzdory svému těžkému stavu
byl neuvěřitelně aktivní, optimistický, zajímal se o vše kolem sebe. Byl do
poslední chvíle takový, jakého jsme ho všichni znali - přátelský, pozorný a
naslouchající. Se svou nevyléčitelnou chorobou se mnoho měsíců statečně pral.

Günteru Grassovi se - záměrně či shodou okolností - podařilo nastolit mimořádně
závažné téma. Mnozí se cítí být vyzváni, aby k tomu zaujali své stanovisko.
Protože i pro mě je minulost důležitým tématem, i já se pokusím říci k tomu pár
slov.

Nebudu se vyjadřovat ke Grassově literární tvorbě a tím méně k tomu, zda si za
ni zaslouží Nobelovu cenu, cenu Karla Čapka (od našeho PEN klubu) či čestné
občanství města Gdaňsk. Pouze se přihlašuji k tomu, že novelu Kočka a myš a
román Plechový bubínek považuji za tak vynikající díla, že jsou nenahraditelnou
součástí mé osobní knihovny a tím i mého celoživotního uvažování a názorového
vybavení. Grassův pohled na éru fašismu a na druhou světovou válku zevnitř, "z
Německa", byl pro mne velkou inspirací. Spolu s knihami Heinricha Bölla v
lecčems obracely mé tehdejší vidění světa.

Josef Škvorecký pro mne vždycky byl a je i nyní zcela výjimečným fenoménem
českého kulturního a společenského života 20. století. Záměrně neříkám
výjimečným spisovatelem, jakkoli nemůže být sporu, že mimořádně kvalitním a
českou veřejností milovaným a čteným spisovatelem byl a je. Josef Škvorecký ale
v širším kontextu naší doby a její kultury není jen literátem. Je
představitelem a do jisté míry i symbolem všech rozsáhlých společenských a
kulturních proměn naší země, kterými jsme v posledním půlstoletí procházeli.
Nebudu se proto pokoušet analyzovat či hodnotit jeho literární dílo, jeho
romány, povídky a eseje. To ponechám literárním vědcům. Řeknu pouze, že je
špičkovým spisovatelem, že je zárukou čtenářského zážitku, že četba jeho knih
přináší vzrušení, emoce i moudrou skepsi.

Rozumný a zodpovědný člověk ví, že v lidském životě není nic zadarmo a jen tak.
Že bez úsilí, bez námahy, bez rizik, bez vědomé formulace vlastních zájmů a bez
střetávání se při jejich prosazování nelze získat nic. Nejméně pak právě ty či
ony slibované jistoty a nezávazně proklamované obecné pravdy. Je to stejně tak
samozřejmé jako osvědčená životní zkušenost většiny z nás, která nám říká, že
největší jistotu má člověk sám v sobě, ve své rodině, ve svých přátelích,
v lidských seskupeních, která si dobrovolně vybírá – a především
v nejbezpečnějším kompasu, který má stále při sobě: ve zdravém lidském úsudku.
Složité dějiny našeho národa nás naučily na zdravý rozum spoléhat a důvěřovat
mu. Mnozí se mu posmívají, zesměšňují ho, spílají mu, ale to je také všechno,
co proti němu mohou dělat. Rozum převážné většiny našich lidí je svéhlavý. A
právě tomuto našemu zdravému rozumu vděčíme za to, že jsme jako národ dnes
ještě zde.

Máme své zvyky, tradice, způsob života, kulturní projevy. Ty nám odpovídají a
ty nám vyhovují. Chceme žít co nejlépe. Chceme žít podle měřítek, která jsou
našimi měřítky. Chceme žít podle hodnot, které jsou našimi hodnotami. Chceme si
svou zemi řídit sami a o těch, na které přenášíme odpovědnost za správu věcí
veřejných, chceme rozhodovat svobodně, svými hlasy ve volbách. A protože jsme
před dalšími důležitými volbami, opět přichází ta pravá chvíle, abychom zájmy,
které nám náš rozum předkládá, hájili a obhajovali. A abychom je uhájili a
obhájili. Ne slovy, ale prací.

Klademe si spolu s Vámi velmi prosté otázky. Ptáme se, proč máme zadlužovat
budoucnost našich dětí a vnuků, když víme, že to není nezbytné? Ptáme se, proč
musíme z každé námi vydělané koruny dávat téměř polovinu státu, aby se nám
vracela zpět v podobě služeb, které bychom si sami uměli vybrat jinak, lépe a
levněji? Ptáme se, proč máme platit neslýchaně drahý benzín, který je na úrovni
cen v zahraničí, když jsou naše příjmy zřetelně menší než jejich příjmy? Ptáme
se, proč mají být důchodci vděční státu za své důchody, když jim je ve
skutečnosti – jen prostřednictvím státu – platí jejich děti a vnukové? Ptáme
se, proč nám někdo určuje jaký má být směr rozvoje našeho regionu, kraje, obce,
když jsme přesvědčeni, že v místě, kde žijeme, chceme být pány svých osudů?
Nechceme čekat, kolik nám „moudrá vláda“ přidělí peněz na zvelebování našich
obcí a měst (a to z peněz, které svou prací sami vytváříme).

V naší svobodné zemi je právem každého, aby se rozhodl podle svého. Aby se
rozhodl podle svých zájmů, podle svých potřeb, podle své důvěry v politickou
sílu, která je mu nejbližší. V zásadě je ale toto rozhodování poměrně
jednoduché, neboť se zužuje na dvě alternativy:
-          uvěřit vznešeným slibům, které na nás v těchto chvílích – zabalené
do vznešených frází – padají ze všech stran;
-          spolehnout se na vlastní zdravý úsudek a na svou hlavu.
Jsem přesvědčen, že jen s druhou alternativou můžeme jít – s odvážným srdcem,
pevně a beze strachu – za svým cílem, za svobodným životem v prosperujícím
regionu, v kraji, v naší vlasti.

Falešná a nefér propaganda
samozvaných klimatických veleknězů a alarmistů mi velmi připomíná éru
komunismu. Také tehdy někdo protlačoval či propagoval svou jedinou „pravdu“ a
vnucoval ji ostatním. Hrozí velké nebezpečí, že bude pošlapáno to, co je
v podtitulu této mé knihy, tj. lidská svoboda, a proto proti tomu musím
bojovat. Ostatně, s vydáním německého překladu knihy to nekončí. Připravujeme
také anglickou, polskou, holandskou a španělskou verzi. Údajně koluje v Německu
špatná, ne-li karikovaná verze překladu mé knihy, která má hrát určitou
negativní roli. Také proto se na německé vydání těším.

V některých zásadních věcech společenského a lidského uspořádání si jistý jsem.
Například jsem přesvědčen, že jen ten, kdo poznal nesvobodu, dobře chápe
svobodu. Mimořádná zkušenost s životem v komunistické době člověka posiluje a
umožňuje mu, aby některé věci říkal velmi přesvědčeně a velmi suverénně. Pokud
nás socialismus něčemu naučil, pak je to právě toto.

Jako každý jiný akademicky myslící člověk bych samozřejmě bral v úvahu nová
fakta o reálném oteplování či ochlazování naší planety. Jiná věc je
interpretace těchto faktů, tj. debata o tom, zda je dnešní eventuelní
oteplování jednorázovým odchýlením se od trendu, částí nějakého cyklického
pohybu či náhodným fenoménem – ve statistickém slova smyslu. Toto je technická
stránka problému. Ta společenská je důležitější a v tomto ohledu nevidím nic
přesvědčivého, co by můj dlouhodobý postoj mohlo změnit. Nevěřím tomu, že
nějací moudří „povolaní“ vědí, co je správné, lépe než milióny lidí. Proto je
můj názor tak pevný.

Asi byste se divili, ale šetření energií je opravdu moje téma. To Vám mohou
moji spolupracovníci potvrdit. Když například skrze díru pode dveřmi vidím, že
se v sousedním pokoji svítí, vždy se ptám, proč tomu tak je, když tam nikdo
není. A vždy dostávám odpověď: „Zapomněli jsme zhasnout.“ Nebo se často ptám:
„Proč jste udělali tolik kopií?“ To je má každodenní typická debata a žádný
vtip.

Zásadně, rezolutně odmítám slovo moc. Nikdy, ani ve svých nejúspěšnějších
chvílích v politice, jsem si nemyslel, že mám moc. Mám důležité postavení, mám
vliv na řadu věcí, ale moc, to je něco jiného. Spíš bych možná hovořil o
bezmoci údajně mocných.

Moje loajalita k lidem okolo mne je naprostou nezbytností. Bez toho bych nemohl
fungovat. Je tisíc a jedna věc, které nemohu dohlédnout a musím respektovat, že
je za mne udělají lidé z mé blízkosti. A že se chovám loajálně k lidem, kteří
se vůči mně chovají hezky, na tom nevidím nic špatného. A demonstruji to určitě
i v mnoha případech, které mně nepřidávají politické body. Dneska, u tohoto
stolu, jsem třeba přijal pana Železného. A to je krok, který by drtivá většina
politiků neudělala, aby si náhodou nezadala.

Odstavec svého projevu o tom, že dnes dochází k jakési třídní odvetě, k boji
proti kapitalistům, podnikatelům, jsem psal již v září. Je to jev, který mne
nesmírně trápí a kterým jsem se velmi intenzivně zabýval začátkem loňského
roku, ale pak se o něm přestalo výrazně mluvit. Teď se mi zdálo nezbytné ho
připomenout. Ta naprostá degradace úspěchu, majetku, výkonů, k níž u nás
dochází, je jedním z nejnešťastnějších jevů naší doby. O tom, že se něco stalo
s panem Železným, jsem se dozvěděl ze zprávy ČTK, když jsem seděl na tribuně.
Proto považuji za fascinující, že pár hodin před tím mě zastavili páni novináři
Fendrych a Schmarcz a ptali se, koho konkrétně jsem měl na mysli. Mně se vnuká
vážné podezření, že na rozdíl ode mne - jednoho z nejvyšších ústavních činitelů
této země - tito lidé o připravené akci vůči panu Železnému věděli dřív než já.

Já jsem nepřijal rozhovor o panu Železném. Navíc jsme se na něm dohodli dávno
před tím, než k této kauze došlo. Nicméně myšlenka, že bych věděl o tom, zda
pan Železný něco dluží nebo nedluží, je totálně mimo. To jde mimo mé znalosti.
Já nejsem investigativní novinář, který by se pokoušel o věci tohoto typu
získávat informace.

Člověk vždy nemá pravdu, a není ani možné, aby se v tisících věcí nezmýlil. To
si nelze nárokovat. Ale musím trvat na tom, že jsem člověk, který studuje, čte,
pracuje, opoznámkovává si texty, dělá si výpisky, a to neskonale víc než ti,
které jsem v životě potkal. Říkám to proto, že mám pocit jistého oprávnění o
některé věci se přít, protože jsem do jejich studia dost investoval.

Jsem přesvědčen, že tu otázku nemůžete myslet vážně. Víte o tom jistě víc, i
to, že můj vztah k deníku Super je nulový, víc než k jinému deníku. Mohu říci,
že mně tento deník nepomáhá. Nejsem bojovník za bulvár, nicméně myslím, že míra
bulvárnosti není jediné měřítko, dle kterého lze hodnotit média. Jsou měřítka
nezávislosti, objektivity, korektnosti. V tom smyslu mám za to, že Super,
jakkoli ho nesleduji pravidelně, na tom není nejhůř. Naopak. Jeho politická
neutrálnost obnažuje politickou neneutrálnost jiných médií. To je svým způsobem
jeho paradoxní přínos bez ohledu na to, zda jde o deník pro mne. Že nemilosrdně
odhaluje zaujatost některých médií, to je jeho přínos. A jde-li o pana Motlíka,
pak mám pocit, že nic z jeho aktivit se netýká znalosti médií a jeho vztah k
deníku Super je vzdálený a vlažný. Pokud na něm má zájem, pak byznysmensko-
finanční, ale to je má spekulace, nikoli státoprávní prohlášení.

Žádný člověk není nadšen z nutnosti světu přiznat chybu a omlouvat se. Snad jen
andělé typu Jana Rumla a Václava Havla se mohou radovat z chyb a z možnosti se
nepřetržitě omlouvat. Normální lidé, tedy neandělé, ten pocit nemají. A já
patřím mezi normální.

Sociální demokraté po jistém tápání objevili nezbytné zákonitosti vládnutí naší
zemi, svých resortů, ministerstev. Tam dříve či později začaly dominovat,
alespoň v řadě z nich, věci, co koneckonců musí dělat kterékoli ministerstvo,
vedené z kterékoli strany. To podstatné jsou ambice a předvolební sliby. Jestli
to bylo očekávatelné nebo neočekávatelné, je na hlubší rozbor. V něčem se
sociální demokraté stali standardní vládou, jakkoli to nechce zjednodušený
mediální svět vnímat. V něčem mají sklon k jinému vidění světa než my.

Tak to mě dosud opravdu nenapadlo. Nejsem natolik velikášský, abych se už viděl
s prezidentskou standartou, papachou na hlavě a už plánoval některé své kroky.
Přiznám se, že jsem sám sobě zakázal, abych si dělal sebemenší náčrtek
potenciálního děkovného projevu, kdybych byl zvolen. To říkám zcela upřímně.

Nesouhlasím s těmi, kteří vytýkají obyčejným lidem, že s totalitním režimem
kolaborovali, že se nebouřili, že nedemonstrovali, že nezakládali různé
opoziční skupiny, jako to udělala skupina intelektuálů - z větší části bývalých
straníků - v několika seskupeních v letech sedmdesátých a osmdesátých. Reakcí
oné masy „obyčejných občanů“ na nesvobodné poměry byla rezistence, nevýkonnost,
náhradní individuální aktivity, atomizace společnosti, pouhé pasivní žití
v kulisách propagandy, které už nikdo nevěřil. Byli to však právě oni, kdo svým
chováním vytvořili předpoklady pro 17. listopad roku 1989. Spolu s mezinárodní
situací pak stačila již jen ona pověstná kapka, kterou přetekl pohár. Stala se
jí studentská demonstrace a její potlačení na Národní třídě v Praze. Zcela
oslabený, dnes bychom řekli „vytunelovaný“ režim zkolaboval a přes noc se
zhroutil.

Chtěl bych Vás ubezpečit, že mne problémy vysokého školství leží na srdci
stejně jako Vám a jen doufám, že je budeme mít příležitost řešit společně, bez
zoufalých výkřiků, ale spíše s rozmyslem a vzájemnou důvěrou.

Tak opakuji znovu, jsem si vědom toho, že jsem dával ty dekrety jmenovací, že
jsem jim podával ruku a popřál jsem jim, aby se jim v těchto funkcích dařilo.
Nemůže to být fráze, to by bylo laciné, špatné. Takže určitě mám zájem, aby ta
vláda fungovala. Já jsem nezastával nikdy a dvojnásob v této situaci nezastávám
heslo, které leckdo v našich zeměpisných šířkách propagovával - "Čím hůř, tím
lépe." Prostě já si myslím, že my se musíme snažit, aby platilo "Čím lépe, tím
lépe." Nebo jak bych to řekl. Přál bych si, aby ta vláda ty dva roky
zužitkovala, aby je využila. To je dlouhá doba, to není k přežívání, to není k
tomu, aby se přikrčeně těšili na to, že mají dva roky jistého klidu, to by bylo
špatné. Jak se jim to bude dařit, to teprve uvidíme. Dneska to nechci hodnotit.

Nějaká varianta toho by samozřejmě nějaký výsledek mohla dát a tím pádem
veřejnost by tomu uvěřila, že to je tak či onak. To je jedna věc. Já myslím,
kultivujme naše politické prostředí, hodnoťme ho podle reálných výsledků,
nedělejme z něj takovou věc nepodstatných věcí, všímejme si věcí důležitých.
Nevím, jinak nedopadneme dobře.

No tak můj kancléř pan Weig byl mým poradcem už na Ministerstvu financí. Já
myslím, že on by to uměl, ale že bych měl před sebou náhradníka do kancléřského
úřadu, na Pražský hrad, tak to musím říci, že nemám. Takže jestli to teď
poslouchá, tak ho nestraším, že ho zbavím funkce vedoucího prezidentské
kanceláře.

Jazzový koncert, hm, hm? Myslím, asi na Pražském hradě, protože já jsem tam
letos zahájil jednu z takových mála novinek Pražského hradu a to znamená
pravidelné měsíční jazzové večery. Začalo to v únoru a od té doby to běželo
každý měsíc, příští bude 19. září Jiří (Georgie) Mráz - náš čechoamerický
slavný jazzman, kdo chce přijít na Hrad 19. září. Mám strach, že poslední
koncert byl na Pražském hradě v takovém románském sklepení, což je na jazz
velmi unikátní prostředí.

Jestli se nemýlím, tak naposledy jsem byl v kině na Karlovarském festivalu a
tam jsem viděl onen proklínaný film amerického režiséra Moora - Fahrenheit 9/
11, a bylo to pro mne velmi užitečné, protože jsem si mohl učinit vlastní názor
nad filmem, o kterém všechny deníky, časopisy světa píší buď zdrcující odsudky
nebo naopak fanatické pochvaly. Dokonce jsem nevydržel a napsal jsem článek,
který byl u nás opublikován a mou recenzi na toto dílo. Takže to pro mě bylo
inspirativní. Prostě ten film je nesmírně zjednodušený, nesmírně
propagandistický, připomíná to, co jsme zažívali v dávné komunistické éře.
Reaguje možná na stejná zjednodušení, která jsou předkládána z druhé strany.
Prostě film neobohacující, nikomu nedoporučuji, aby se na něj šel dívat.

I já používám slovo veto a vetovat zákon, ale správně bych se měl vždycky
zarazit a opravit a říkat, že používám nepřesné slovo. U nás prezident nemá
právo, na rozdíl od některých jiných zemí vetovat zákony. Prezident může
nepodepsat zákon a vrátit ho zpátky do Poslanecké sněmovny k novému hlasování.
To je podstatná odlišnost, protože jsou země, kde prezident tím, že to
nepodepíše, konec - zákon mizí ze světa. Takže my to můžeme jenom vrátit.

Myslím, že je velmi férové, aby měl každý člověk, ale i prezident právo na
úvahu a úvaha je něco jiného než vykonaný čin. Já jsem byl u vaší konkurenční
televizní stanice, v ČT před řádově měsícem a když jsem vyšel v tu 1 hodinu po
skončení, tak mě několik novinářů zastavilo a ptalo se.

Já bych na to spravedlivě řekl, že když jsem se také zorientoval v té otázce
milostí, tak jsem pochopil několik pravidel. Mezi jinými je pravidlo, nedávat,
kromě něčeho super mimořádného milost, když ještě není rozsudek. Čili
nezastavovat trestní řízení, počkat si na ten rozsudek. Nedávat milost, když
jsou ještě další prostředky, které ten odsouzený může využít - odvolání,
dovolání a takovéhle věci. Neboli ponechat tu prezidentskou milost jako tu
úplně poslední věc, když už náš právní řád nic jiného neumožňuje. Proto jsem ve
chvílích, kdy všichni spekulovali, jestli vězeňští lékaři rozhodnou tak či
onak, tak jsem v tuto chvíli vypustil ze svého uvažování a k žádným zásadním
soudům jsem nejen nedospíval, protože tam mám, máme tam už 400 dalších žádostí
o milosti.

Teď to je najednou víc otázek v jedné. Já jsem chtěl nejdřív zareagovat na to
úplně první. Samozřejmě jsem do momentu vstupu do prezidentského úřadu nečetl
nikdy žádný rozsudek, nevěděl nikdy, kolik času uplyne mezi rozsudkem a
nástupem do vězení a podobně. Takže musím říci, že od té doby jsem díky těm
milostem přečetl těch rozsudků a těch případů stovky, už určitě daleko
přesahující tisícovku. Takže musím říci každému, že doba mezi rozsudkem a
nástupem do vězení je velmi různorodá. Jsou nejrůznější oddalování nástupu z
důvodů zdravotních či jiných a tak dále. Vůbec není pravda, že by platilo
rozsudek a půl hodiny poté nástup do vězení. Rozvrstvených případů je tam celá
řada, takže v tomto smyslu bych tento případ nehodnotil jako nějakou absolutní
výjimku, aspoň z toho co já díky milostem, ne mimo milosti, ale díky milostem
vidím, co se odehrává v našem soudnictví, vězeňství a tak dále. Ta přerušení
uvěznění z důvodů zdravotních stavů, odchod na operaci, léčení,
rekonvalescence, nástup do vězení a kdy k němu má dojít jsem pochopil, je
běžnou otázkou, se kterou se ty soudy běžně zabývají a proto věřím, že ten
pražský městský soud, který rozhodoval v pátek, rozhodoval nějak standardním
způsobem, do něhož já nevidím.

Poprask kolem nedávných Knížákových výroků považuji dílem za nedorozumění,
dílem za pokryteckou účelovou štvanici. Jak znám profesora Knížáka, jsem si
jist, že není rasista a že rozhodně nepožaduje žádnou národnostní diskriminaci.
Těm, co nyní vytahují do boje (a jsou to pořád stejná jména), bych rád vzkázal,
že se podílejí na atmosféře, vedoucí občany ke zbabělosti, ke strachu říci
otevřeně svůj názor a jít s ním do veřejné diskuse. Naše společenské problémy
nikdy nevyřešíme, nebudeme-li o nich svobodně mluvit.

Právní řád, jako jakýkoli jiný složitý systém(složitý v hayekovském smyslu),
vzniká často bolestným a nákladným evolučním procesem a zejména pak učením se z
vlastních chyb. Platí to vždycky, nejedná-li se o pasivní aplikaci cizího
právního řádu jako následek okupace země či jako produkt znovusjednocení země
typu německé unifikace. Ani jedno, ani druhé nebyl a nemohl být náš případ.
Proto muselo jít o evoluci. Proto jsme nemohli mít zadarmo a ihned to
nejcennější, co jakákoli společnost má – a tím jsou fungující, efektivní
veřejné instituce, tím je kvalitní institucionální a tedy i právní rámec.

Mám strach, že u nás o etice (a pravdě a lži) mluví hlavně ti nejvíce neetičtí,
ti, kteří jsou nejvíce sebestřední, nejvíce soustředění na sebe sama. Na
počátku tohoto týdne jsem v Brně, na konferenci Mladých konzervativců, zaslechl
formulaci: v polovině devadesátých let u nás „polevil optimismus“ veřejnosti
ohledně naší transformace. To je však pravda pouze částečná. Zdůraznil bych
druhou stránku téže mince. Mám totiž pocit, že v té době k nám byl otravný duch
pesimismu, neúspěchu a blbé nálady vnesen aktivně. S jeho důsledkem se bohužel
setkáváme dodnes a obávám se, že se s tím setkávat (a utkávat) budeme ještě
dlouho. Měli bychom si to aspoň jasně uvědomit.

Tak já nevím, co znamená "Klaus do trenek", to možná v dnešním parném dnu by
bylo příjemnější než v něčem jiném, ale jestli naši pánové z Lidového domu
diktují, kdo má jít do tepláků v tom přeneseném slova smyslu, tak to je velká
obava pro tuhle zemi. A páni Škromachové, kteří s tímhle vycházejí, zasévají
semínko velkého nebezpečí a já myslím, že si musíme dát všichni, kdo žijeme v
téhle zemi, pozor.

Tak já bych chtěl zejména říci to, že mě mrzí, nebo mě trápí to, že se
majitelem pravdy a majitelem interpretace těchto voleb stává Mladá fronta DNES
a pár novinářů, kteří koneckonců si hrají na majitele pravdy vždycky a teď
najednou se to ještě zesiluje. Já mám pocit, že je naprosto evidentní, že my
jsme nevyhráli tyto volby, že jsme druzí, že nebudeme sestavovat vládu, to je
naprosto jasné. Nicméně čtvrtina voličů je výsledek, který nesmíme promrhat a
nesmíme ho vyhodit oknem nějakými siláckými gesty. Já myslím, že se tak dlouho
bojovalo proti Klausovi ze všech možných i nemožných stran, až vyhrál tady pan
Grebeníček de facto ty volby, protože opravdu ztratily všechny další politické
strany sedmnáct mandátů, zrovna tak socialisté ztratili čtyři, my pět a Koalice
osm, všech sedmnáct tady získal pan Grebeníček, to je fenomén, to je jev, o
kterém bych velmi bádal, přemýšlel. Já doufám, že také každý přemýšlí a neříká
taková hesla, jako říkají páni Škromachové, protože něco to říká o naší zemi a
my se nad tím velmi vážně zamýšlíme.

Já si myslím, že mám vyhrocenější názor. Ale mám pocit, že musím za a) zdvořile
a za druhé férově diskutovat s tím, s kým diskutovat mám. A já myslím, že ať se
mi to líbí, nebo nelíbí, a mně se to hrozně nelíbí. Já nevím, jestli voliči ví,
co dělají, nicméně osmnáct a půl procenta hlasů je legitimizace volbami, což je
v demokratické společnosti to největší, co máme. A já si myslím, že tyhle
formální hříčky jsou skutečně zbytečné. Na druhé straně není sporu o tom, že
vládu bude sestavovat vítěz, což je v každém případě sociální demokracie pana
Špidly, že on si bude brát k sobě ty nejlogičtější partnery, což samozřejmě
středové strany, křesťansko-demokratická a Unie svobody, jsou, takže o tom já
nediskutuji, to je naprosto logické. Říkám to s jistou nervozitou v hlase,
protože vím, že ta čtvrtina voličů, která nás volila, řekne: "Tak proč jsem ten
hlas dala?" Ale říkám, my se do ničeho teď nehrneme a my neťukáme na nějaké
dveře a neškemráme, aby nás někdo do nějaké vlády vzal, takže to naprosto
evidentně. A ať ta vláda takhle se pokouší vzniknout.

Já tomu rozumím, já vím, že tyto dvě strany prokaučovaly šanci mít koalici sto
třináct po minulých volbách, frustrace ze sezení v pasivní roli v parlamentu
pro řadu jednotlivců z nich byla neskutečná, neskutečně velká, myslím, že je
neskonale větší než u reprezentantů jiných politických stran, kterým jde o
kousek víc o ideje, o postoje, o pevná a zásadní stanoviska. Takže já jsem
stoprocentně přesvědčen, že oni udělají maximum pro to, aby tuto
stojednačlennou koalici udrželi při životě a aby nějaké to ministerské křeslo
získali, to je můj soud. Jestli to nazývat užitečné idioty, to určitě já bych
neřekl, toto slovo, ale tím Petra Nečase nekritizuji, opravdu ne.

Tak já bych k tomu fenoménu ženských političek nechtěl říkat silácká slova, ale
hlavně si myslím, že cokoliv umělého dopočítávat, vnucovat na kandidátky větší
počet žen, zavést zákon jako ve Francii, že každá politická strana musí povinně
nominovat stejný počet mužů jako žen, to jsou skutečně hlouposti. Jestli něčím
to je, tak jsou to urážky pro ženy u nás. Na druhé straně já musím říci, že
když jsem byl včera významnou část tohoto krásného letního dne na pražském
sněmu ODS, který schvaloval kandidátky na podzimní komunální volby, tak jsem se
mračil, jak je tam málo žen v tom pražském seskupení. Jenom stojí za otázku,
proč se ženy do toho nederou, jestli přece jenom mají o kousek více ambicí
někde jinde nebo méně času na něco jiného, ale já to za žádné vítězství
nepovažuji, ale umělé kvóty nebo něco takového, probůh, to snad tady
nezavedeme.

Já si myslím, že to trošičku souvisí s tím, že v té polovině devadesátých let,
a já doufám, že nastane někdy klidný čas na hodnocení té první dekády, ten je
přepolitizovaní a není, prostě vystoupili na straně jedné koaliční partneři
naší vlády se smrtelným rozvracením úspěchu této vlády zevnitř, já myslím, že
si na to všichni pamatujeme, o které jde. Myslím, že nastoupil pan Zeman se
svými hesly o tunelování a spálené zemi, pan prezident Havel nám zasel blbou
náladu a všechno bylo prostě špatně. Pan Grebeníček to viděl též tak, takže
pokus bojovat s Klausem celou tuto dobu znesvětil naše devadesátá léta a je to
škoda. Jestli jsem to fakt zavinil já, tak to je žalostné, ale já si myslím, že
ne. Já si myslím, že to zavinily ambice někoho jiného, neukojené ambice někoho
jiného, které byly ochotny znesvětit všechno, co je, jenom pro nějaký
krátkodechý politický zisk. A jak vidíme, zisky těchto stran v těchto volbách,
tak s výjimkou tady zisku strany pana Grebeníčka, nebyly plusové, ale byly
prohrami srovnatelnými nebo většími, než byla prohra ODS.

Tak zaprvé bych si skoro troufal tvrdit, že mé názory na Evropu jsou velmi
konzistentní, neměnné. Člověk samozřejmě objevuje nové argumenty, občas použije
nová slova, ale myslím, že ta podstata je stejná, a to, že vyšla před pár
měsíci knížka mých projevů k Evropě od roku 1991 nebo 92 dodneška, tak si
myslím, že zaprvé ta knížka doporučuje, aby se na ni podívali moji kritikové a
hlavně ta knížka ukazuje  určitou šíři názorů a ne že by to padalo z nebe, že
by mě to náhodou napadlo, když jdu sem k vám na tento rozhovor. Takže já už
dávno slovíčko nebo slovo ideologie evropeismu, to slovo používám už dávno a
kdy jsem to od slova ideologie evropeismu přesunul ke slovu náboženství
evropeismu, dokonce mohu úplně přesně říci. Bylo to zhruba před měsícem ve
Varšavě na takovém dalším evropském fóru, které mimochodem přenášelo živě asi 8
evropských televizí, a to televize polská, německá, italská, rakouská a
maďarská a já nevím ještě jaká, a tam jsem diskutoval s ministrem zahraničí
Německa Joschkou Fischerem a na závěr tohoto živého rozhovoru, pan Verheugen
tam seděl, jsem řekl poslední větu: "No, pane ministře, my se prostě
neshodneme, já jsme ateista a vy jste stoupenec náboženství evropeismu." V
němčině to byla vedená řeč, takže jsem to prvně řekl takto německy. Opakuji,
živě to bylo vysíláno těmito pěti televizemi, někdo mi říkal: "Byl jsem ve
Švýcarsku, málem jsme spadl ze židle, když jsme tě slyšel najednou povídat v
televizi." Nikoho to nepobouřilo, je to docela, myslím, součást té standardní
evropské polemiky.

Já myslím, že ta evropská integrace, která má dvě tváře, jak já pořád říkám,
ale zase zacházejme opatrně s tím slovem "integrace". Konkrétní instituce zvaná
Evropská unie dneska, Evropské společenství dříve, má v sobě ty dvě tváře, dvě
nevím co, dvě dimenze. Jedna z nich je liberalizační krok společného trhu,
osvobození pohybu, práce, kapitálu, zboží, služeb, myšlenek, lidí atd. A pak má
svojí druhou složku, a ta už je unifikační, a to je složka jiná. To není
liberalizační proces, to není evropský liberalizační projev, to je naopak
evropský regulační proces, evropský harmonizační proces atd. Čili ta dnešní EU
má tyto dvě složky a já si myslím, že každý rozumný člověk si přeje vstoupit do
toho 1., jen nerozumní si to nepřejí a v ODS jsou rozumní, a proto si to přejí.
A úplně něco jiného je, jestli nám přinese více výhod, nebo nevýhod to
vstupování do té druhé tváře, ale já samozřejmě vím, že zatímco Španělsko,
Řecko, Portugalsko mohlo vstupovat jen do toho společného trhu, tak my už
nemůžeme, my už musíme vstupovat do toho celku, a tam už jsou všechny ty věci
daleko složitější.

Tak poskytování informací, v ekonomii vždycky platí, že informace nejsou něco
vznášejícího se ve vzduchu, stejně jako jakýkoliv produkt, jakékoliv zboží je
nabídka informací a poptávka po informacích. Já si myslím, že těch informací
tady není málo, ale lidé kdyby chtěli vědět, tak já myslím, že se mohou snadno
dozvědět, problém je jiný. Já myslím, že u nás se o tom vážně nediskutuje, u
nás se fangličkaří, u nás se nálepkuje, u nás je jedno euro, nevím co, druzí
euro zase něco jiného, ale vážná debata o těchto věcech neproběhla. Já myslím,
že jestli se něco tak nechtěně, takovým kouzlem nechtěného podařilo té mé
kratičké jednodenní bruselské návštěvě, tak to bylo to, že tam snad zdvihlo
zájem a teprve o tom začneme vážně diskutovat.

My jsme počátkem devadesátých let do značné míry liberalizovali „vstup na
školský trh“. Problém je, jak odlišné typy škol paralelně financovat. Buď je
možné říci, že je státní školství „páteří“ celého systému (a logicky dodat, že
všechno ostatní je navíc, a že je proto financováno samotnými žáky či studenty,
resp. jejich rodiči) nebo je možné prohlásit všechny školy za rovnocenné a
financovat žáky a studenty pomocí půl století existujícího návrhu Miltona
Friedmana na školské (či vzdělávací) vouchery. To pak samozřejmě znamená
financovat nikoli školy, ale přímo žáky a studenty.

Hluk je neodstranitelnou součástí životního prostředí člověka, protože je
důsledkem aktivního a produktivního života lidí. Snaha hluk beze zbytku
odstranit (nebo jej totálně plánovat a regulovat) je neslučitelná se samotnou
podstatou svobodné společnosti. Že je nadměrný hluk špatný, je zřejmé a proto
také základní normy o hluku u nás už dávno existují. Teď ale jde o něco jiného.
Tento zákon nebojuje proti hluku, ale má ambice zařadit hluk mezi společností
řízené jevy.

Vidím i jiné průzkumy než tyto vámi citované. Průzkumy se měnily každý den
překotně a já si nemyslím, že se tak překotně mění nálady voličů. Spíše
očekávám, že tyto výsledky výzkumů mají jisté efekty, jisté záměry jejich
tvůrců. Nenechám se nějakým zásadním způsobem uklamat a deprimovat. Bohužel
vytvářejí jisté klima, a tím ovlivňují voliče. ODS má připraveno několik
dalších věcí. Myslím, že jste již zaregistrovali unikátní pokus, a sice
telefonní oslovení voličů, něco, co se v České republice ještě nikdy nestalo.
Samozřejmě máme připraveny inzeráty, plakáty, letáky na poslední chvíli.

Pro nás je špidlovský socialismus děsivou tragédií. Je to náš hlavní protivník,
hlavní nepřítel, byl vždycky, je vždycky a bude vždycky. Myslím, že to říkáme
dostatečně jasně. Něco jiného je, že neděláme takové personální hříčky jako
některé jiné politické strany a někteří jiní politikové. Jestliže nejmenujeme
častěji pana Špidlu, ale jmenujeme socialismus a socialisty, tak to je myslím
nejenom otázka férovým způsobem vedené volební kampaně. Mrzí mě, že někteří
stejný princip nedodržují. Místo aby bojovali s programy, bojují se jménem
Václav Klaus, a to se mi zdá až žertovné. Jestli kvůli mému jménu opravdu
nemohou spát, jestli s mým jménem na rtech usínají, jestli s mým jménem na
rtech vstávají, tak je to známka tragické chudoby politických názorů a
programového zakotvení těchto lidí.

Na Světovém fóru v Davosu jsem měl vystoupit v panelu „Vidíme světlo na konci
evropského tunelu?“, ale nakonec mi to chřipka neumožnila. V závěru svého
připraveného textu jsem citoval německé přísloví: „Optimismus ist Pflicht“ a -
i když s ním souhlasím a optimismus vždy a všude propaguji - ono pověstné
světélko na konci tunelu v dnešní Evropě zatím nevidím. To samozřejmě
neznamená, že není povinností ho stále hledat.

Jsem přesvědčen, že toto všechno má na ekonomiku v Evropě neblahý vliv. Ale
nejen to. Zmínil jsem – vedle institucí – i politiku, zejména makroekonomickou.
Jsem přesvědčen, že i zde je problém. Období devadesátých let bylo obdobím
zvláštního posunu názorů na inflaci (jako opožděná reakce na monetarismus a na
inflační epizodu počátku osmdesátých let, spojenou s ropnými šoky), který se
projevil stanovováním daleko nižších inflačních cílů než tomu bylo v minulosti,
bylo obdobím přeopatrné měnové politiky, působící na ekonomiku brzdícím
způsobem, bylo obdobím popletení si role centrální banky v pluralistické,
demokratické společnosti s technicky neutrálním Úřadem pro míry a váhy, bylo
obdobím deficitních rozpočtů. I to byla výrazná změna v protirůstovém směru.

Špidlova vláda svým předpovodňovým rozpočtem udělala v naší zemi zcela
bezprecedentní věc a – zdá se – že i v publicistice nasadila novou laťku, podle
které je už dovoleno snad úplně všechno. Je dovoleno i evidentní pošlapávání
základních, v ekonomické vědě nikým nezpochybňovaných pravd, je dovoleno její
autoritativní učebnice nečíst nebo je zcela ignorovat. Mrzí mě, že se to děje i
na stránkách Hospodářských novin.
 
P. Ševčík považuje „domněnku“ Adama Smithe, že nejlepší rozpočet je rozpočet
vyrovnaný za „stejný mýtus“ jakým byla „domněnka Aristotela, že požadovat úrok
je proti přírodě“. Ekonomové však prý důvod tohoto Smithova omylu „zatím nebyli
schopni vnímat“. Autor ekonomům oznamuje, že existuje obecný „finanční zákon“,
podle něhož „není příjmu bez výdaje a naopak“ (což by nám snad mohlo připomínat
starý známý Sayův zákon) a dospívá k převratnému závěru, že „domácnosti tvořící
úspory a podniky tvořící zisky vždy přivedou vládu do deficitů“!!! To je téměř
fascinující! Plést dohromady úspory, zisky a deficit je skutečně unikátní. Je
nesporné, že – bez vlivu státu – domácnosti většinou tvoří úspory a podniky si
je na své investice většinou půjčují. Když si ještě půjčí stát, je to právě na
úkor podniků a jejich investic.
 
Jsem finančník a už jako bývalý ministr financí jsem se děsil pokaždé, když se
jakékoliv financování oddělilo od státního rozpočtu. Ztrácí se tím veřejná
kontrola. A to se netýká jenom těch jmenovaných příkladů, to se týká každého
fondu. Třeba Fondu životního prostředí nebo Fondu kinematografie, abych
jmenoval zcela mimo stojící případy. Každý ministr financí si zoufá, když se mu
bortí jednota veřejných financí. U nás to dosáhlo naprosto neúnosné míry a
myslím, že poslední hřebíček do rakve byly fondy bydlení a fondy dopravy. Zde
se veřejné finance rozlézají neskutečným způsobem.

Za prvé bych chtěl říci, že pro mne je Jacques Delors hlavním viníkem toho, že
Evropa vyjela na špatnou kolej. On na ni Evropu zavedl, on přehodil onu výhybku
a jsem přesvědčen, že historie mu to nepřipíše k dobru. Nevěřím, že v té době
byla v Evropě nějaká silná politická protiváha. Margaret Thatcherovou
neposlouchali, naopak dělali všechno zásadně proti ní. Ani Helmut Kohl nebyl v
politickém a sociálním smyslu žádným velkým liberálem. Byl politikem německého
typu, byl německým křesťanským demokratem, což se od Delorsova francouzského
sociálního demokratismu bohužel moc nelišilo. Delors má pravdu v tom, že
skutečně žádná velká politická protiváha jeho názorům v Evropě nebyla.

Česká politická scéna je na pravici a levici rozdělena, o tom není sebemenších
pochyb. Otázka zní jinak - jestli je nějaká česká politická strana ochotna
spojit se s komunisty na vytvoření vlády. Jestli to pan nový premiér připouští,
tak je to velmi silná výpověď o něm a nevěští to zrovna vynikající budoucnost.

V Evropě je nebetyčný rozdíl mezi názory politických elit a normálních občanů.
Vyhrocenost tohoto rozdílu je dle mého názoru tak velká, jak snad ještě nikdy
nebyla. To nevěstí nic dobrého. Je to nerozumné. Není to důvodem, aby se
vyměnili lidé, jak říká pověstné přísloví. Je to důvodem, aby se politické
elity zamyslely, jestli konají v souladu se zájmy lidí. Takže nechat to v rukou
politických elit, a ne lidí je podle mne úvaha zhoubná a fatálně odlišná.
Politické elity vědí, že lidé nejsou slepí, hluší a hloupí. Jestli i ty české
přesto takto účelově mění postoj, je to spíš smutné a trapné.

Prezident republiky není naprogramovaný robot, který by prostě pouze na
zmáčknutí určité klapky papouškoval názory ministra zahraničí.
Když budeme evropskou ústavu ratifikovat, pak prezident republiky má povinnost
ji respektovat, protože by byla legitimním procesem přijata. Kdyby ji pak chtěl
prezident bojkotovat, tak by to byl velmi vážný důvod, aby se zamyslel nad svým
dalším fungováním v této funkci. Ale dokud ani referendum, ani hlasování v
parlamentu neproběhlo, tak je i prezident jedním z deseti milionů subjektů této
země, který o tom může mít své názory stejně, jako své názory může mít pan
Cyril Svoboda.

Žijeme_ve_zvláštní_době_evropských_dějin. Je to zejména proto, že se nacházíme
ve chvíli zásadního zpochybnění národních států, resp. jejich suverenity.
Formálně se to projevuje tak, že nastává nadřazování_vnějších_pohledů_(před
pohledy_vnitřními)_ohledně_vnitřních_záležitostí_evropských_zemí. Letošní
zacházení Evropské unie s Rakouskem, loňské zacházení mezinárodní komunity
s Jugoslávií, ale i poněkud zvláštní zacházení Evropské unie s aspiranty na
členství ze střední a východní Evropy, o zacházení s Anglií v době „šílených
krav“ ani nemluvě, jsou podle mého názoru ze „stejného soudku“. Na první pohled
se sice jedná o izolované_a_spolu_bezprostředně_nijak_nesouvisející_jevy, ale
já jsem přesvědčen, že všechny z nich – při veškeré vnější odlišnosti – mají
něco společného.

Nejvýznamnějším současným evropským unifikačním projektem je její měnová unie.
Podívám-li se na to očima ekonomické analýzy, musím konstatovat, že dnešní
Evropa_není_„optimální_měnovou_zónou“ a to ani její současné dílčí seskupení,
zvané E-11 (natož s Řeckem E-12). To neznamená a z toho také vůbec nevyplývá,
že není možné zrušit národní měny a zavést měnu společnou, jak se to také ve
skutečnosti stalo. To uskutečnit je technicky i administrativně relativně velmi
snadné. Otázkou je, za_jakou_cenu,_resp._s jakými_dlouhodobějšími_důsledky_se
to_dá_uskutečnit. Nehomogenní měnová zóna buď ponechá své různé části svému
osudu (jak se to stalo např. v Itálii po roce 1860, nebo třeba ve Skotsku a
Walesu v předvečer novověku) nebo si vyžádá rozsáhlé, lidskou motivaci
potlačující fiskální transfery (východní Německo v menším). Zdá se mi, že právě
toto Evropa nechce vzít v úvahu. Nedávno jsem dostal do ruky americkou studii,
vytvořenou v National Bureau of Economic Research, s názvem „How Long Did it
Take the U.S. to Become an Optimal Currency Area“ (H. Rockoff, Historical paper
124, NBER, Cambridge, Ma., duben 2000). Její autor dokazuje, že to USA trvalo
celých 150 let, od osmdesátých let osmnáctého století do třicátých let století
dvacátého. Svou studii uzavírá doporučením, aby tuto zkušenost vzaly další
měnové unie v úvahu, a vyjadřuje naději, že to „Evropské měnové unii nebude
trvat tak dlouho“ (str. 37).

Tak určitě, já poslouchám pana Kulhánka každou chvíli, jak už několik měsíců se
tváří, že si strašlivě stěžuje, a já nevím, já jsem viděl poslední data v
zahraničním obchodě, poslední data k dispozici, které máme, jsou za měsíc únor,
a tam export osobních motorových vozidel výrazným způsobem poskočil nahoru. Tak
nevím, jestli to kňourání je až tak namístě?

Řeknu dvě věci k tomu. První věc je ten Evropský parlament, a já jsem s panem
Coxem minulý týden hovořil o věci, a on velmi kýval. Já jsem říkal: "Já jak
sleduji ten Evropský parlament, tak vidím, že tam je jedno hrozivé nebezpečí,
když se jedná o bilaterální věc dvou států, tak dalších patnáct zemí se tváří,
že oni o tom vůbec nic neví a že pro ně jsou experti, kterých se to týká."

Já chci říci přesně toto, mě nezajímá tolik, jestli nás bez zmiňování
Benešových dekretů do Evropské unie vezmou, mě zajímá, co se bude dít druhý den
po tom, až v té Evropské unii budeme, a já potřebuji, abychom nebyli nazí a
bezbranní uvnitř té Evropské unie, a proto já bych si velmi přál, abychom
dostali záruky, že ta minulost změněna, dotčena v žádném případě nebude před
tím naším vstupem.

Nikdy jsem neslyšel, že by v ODS někdo papouškoval mé názory. U nás se to
nenosí, nikdy to tak nebylo, není to tradicí naší země. V každé jiné zemi,
včetně vyspělých západoevropských demokracií, jsou názory předsedy vlády či
předsedy politické strany ministry té vlády a členy té strany "papouškovány"
neskonale více než u nás. U nás je přirozené zdráhání se něčemu takovému; tady
by si každý raději ukousl jazyk, než aby řekl "jak řekl dobře pan předseda" ,
nebo něco podobného. Za třináct let, co jsem v politice, nic takového nezaznělo
ani jednou.

Tak za prvé, úvaha o mechanismu volby prezidenta republiky nepatří do kategorie
postojů . To je okrajová záležitost. Za druhé, jak dobře víte, návrh na přímou
volbu prezidenta nevzešel ode mne. Když jsem začátkem října ohlásil své ambice,
tak tam nepadlo ani slovo o mechanismu volby a v mých kalkulacích to nehrálo
vůbec žádnou roli. To, že ODS o tom dlouho debatovala a že o tom složitě
hlasovala na zasedání výkonné rady, je věc druhá.  Můžete se tázat, jestli jsem
byl mezi těmi, kteří na onom zasedání výkonné rady bojovali za přímou volbu
prezidenta. Já mám dokonce pocit, že při hlasování o tom, jestli ano nebo ne,
jsem se zdržel; protože se to nepřímo týkalo mne, tak se asi nemýlím. Jestli
jsem na tomto jednání nějak diskutoval, tak jsem diskutoval s těmi, kteří
tvrdili, že to je příliš překvapivý a účelový krok: říkal jsem, že účelovým
krokem byl návrh na přímou volbu prezidenta ze strany čtyřkoalice a sociální
demokracie na jaře letošního roku, kdy oni začali mít dojem, že by, nedejbůh,
ODS mohla viditelně vyhrát parlamentní volby a tím si snadno předurčit post
prezidenta. To od nich to byla účelová věc - naše reakce na to je věcí druhou.

Já myslím, že prezident má významné role, funkce. Vím, které role to jsou,
protože jsem se s nimi utkával z druhé strany barikády v nejrůznějších postech
ministra financí, předsedy vlády, předsedy parlamentu, předsedy největší
politické strany, v opozici i ve vládě... Takže vím velmi dobře, co prezident
dělá, nedělá, co může dělat a co by dělat neměl. Toho všeho jsem si vědom, a
kdybych tuto šanci a důvěru dostal, tak bych se to určitě pokusil dělat
kvalitním způsobem. 

Jasně jsem řekl, že to je můj názor.  - rezolutně,  rezolutně odmítám, že já
jsem do této země přinesl konzum a loktaření. Jestli mě leckdy uráželi
nejrůznější politikové a novináři, tak se to velmi často týkalo povrchových
jevů, ale myšlenka, že bych já byl reprezentantem konzumu a loktaření, to by se
opravdu dotklo mé podstaty. A já věřím, že jste tuto otázku nemohl myslet
vážně.

Bezpochyby lze diskutovat o tom, zda jsou národní regulace lepší nebo horší než
regulace kontinentální. To může být jednou tak, jednou onak. Důležitější
otázkou pro mne je blízkost občanů těm, kteří nám vládnou. Hypotézu, že čím
blíže jsou občané svým politickým představitelům, tím lépe, dějiny mnohokrát
potvrdily. Je daleko jednodušší věci změnit v malém prostoru než ve velkém.
Volby v Německu, ve Francii nebo České republice mohou věci v podstatě změnit,
při evropských volbách je tomu jinak. Šance, že se věci v EU změní, se blíží
nule. Setrvačnost a rigidita jsou tam téměř absolutní.

Možná si vzpomenete, že se první finanční škrty, které jsem udělal jako
federální ministr financí, dotkly nejrůznějších skupin obyvatel a jejich
návyků. První masívní skupinový souboj s tehdejším ministrem financí překvapivě
nesvedli horníci, hutníci nebo zemědělci, ale útok přišel od skupinky
představitelů kulturní fronty, kterou bych zvýraznil trojicí jmen Chytilová,
Menzel, Krejčík. Tihle lidé doufali, že teď už nastává rajský svět neomezeného
přístupu k penězům.

Já bych neřekl, že ta veta jsou marná. Je to signál, je to implicitní podpora
těch, kteří si nepřejí přesně to, co se tady děje, a kteří by můj podpis brali
jako zradu jistých ideálů a jistých pohledů na svět. Možná, že se to někomu
nezdá, ale já o vetech velmi přemýšlím. Než jste sem přišli, diskutovali jsme s
panem kancléřem, doktorem Weigelem, a on mi povídá: promyslete, co uděláte s
těmi neziskovými nemocnicemi a zákoníkem práce, ale pak už ty zákony do těch
voleb ani nečtěte, protože oni vaše veta, která dvacetkrát přepisujete a
cizelujete, stejně nečtou.

Pro mě jako pro fandu britské konzervativní strany představuje změna v jejím
vedení otazník. (Předesílám, že jsem se s novým předsedou Cameronem ještě
nesetkal, potkám ho v úterý 9. května v Londýně. Třeba mě příjemně překvapí!)
Mám totiž skoro strach, že po New Labour přicházejí jacísi New Tories, kteří se
snaží okopírovat Blairův politický styl. Je v tom víc mimikry a show než
podstaty a já jsem z toho nesmírně smutný.

Doufám, že jste si přečetli mou knížečku o evropeismu. Ostatně, mohu vám ji
věnovat. Evropeismus je jistou metaideologií, která spojuje spousty lidí, kteří
mají v mnoha dílčích ohledech naprosto odlišné politické názory. Třeba v
Německu respektuje základní duch evropeismu jak SPD, tak i CDU, ve Francii se k
němu hlásí prakticky všichni, támhle či onde také.

Pokud bych byl předsedou ODS, jak se mi pánové Paroubek, Rath a Sobotka stále
snaží podsouvat, řekl bych, že se země udusí. Jako prezident říkám, že se
nenadechne. Ale i kdyby k politické změně nedošlo, není třeba se strašit. O
konec světa by nešlo.

Ale já už tohle přece dementoval na svém i na hradním webu! Já jsem nikdy
neřekl, že by čeští politici měli zvážit velkou koalici. Já jsem pouze po
diskusi o tom, zda v České republice vznikne po volbách slabá, nebo silná
vláda, řekl, že je tragédie, že nemáme aspoň částečně většinový systém, který
by výraznější většiny umožnil. Nato jsem dostal dotaz, jestli není řešením
velká koalice. Řekl jsem, že velká koalice není na pořadu dne, protože ji žádná
z relevantních stran nechce - ale že se v politice nikdy nemá říkat nikdy. To
přece není výzva politikům k velké koalici.

S předsedou Pithartem jsme se domluvili na jedné věci: politik je politikem, a
proto se má chovat jako politik. Nemá hrát falešné divadélko, že žádné
politické ambice nemá. Nemá říkat, že být v politice je strašná otrava, nemá
říkat, že ho funkce prezidentská, premiérská, parlamentní uráží, ponižuje,
zatěžuje, nebaví, znemožňuje mu dělat jiné aktivity, které by strašně rád
provozoval. To je falešné, jsou to gesta. A myslím, že každý rozumný člověk
skrz tato gesta vidí přesný opak. Shodli jsme se s panem předsedou Pithartem,
že toto není metoda, kterou my volíme. Jsme-li v politice, pak to platí,
neodcházíme z ní a také nebudeme dva tři roky před tím říkat, že odejdeme.
Pokud se k tomu člověk rozhodne, má to učinit rychle, rezolutně, nekompromisně
a ne hrát divadélko s veřejností.

Devadesátá léta 20. století byla ve znamení prohlubování evropské integrace.
Evropská ústava tento vývoj zpečetila. Námitky, že integraci nelze uměle
urychlovat, byly dlouho vytlačovány na okraj veřejné diskuse. Dnes se stávají
součástí hlavního proudu. Spokojit se se stávajícím smluvním uspořádáním by
však nebylo správné. Dnes jde o víc. Máme unikátní příležitost unii rozvolnit,
vrátit některé kompetence na národní úroveň a vytvořit novou organizaci
evropských států. Tuto šanci bychom neměli propásnout.

Tak já musím říct, že v Evropě nemáme jen od nás relativně vzdálenou Velkou
Británii a Tonyho Blaira. V Evropě máme sousedy, kteří ..., od nichž zaznívají
podstatné jiné hlasy a hlasy, které považuji za velmi netriviální a pokud by se
chtěl někdo na chviličku ukolébávat tím, že jsou to jen nepodstatné hříčky, tak
se hluboce mýlí. Já jsem v politice 12,5 roku a musím říci, že toto téma bylo
vždycky, proto z mé strany a ze strany ODS to není nějaká předvolební agitka,
my jsme se neprobudili jako spící Šípková Růženka těsně před volbami a
nezačínáme hrát tuto kartu. Pro nás to bylo vždycky téma, o kterém jsme věděli
a já musím říct, že jsem z německou a rakouskou stranou o tomto debatoval
celých 12 let, pouze jsme to tlumili, pokoušeli se odstrkávat, pokoušeli se
dávat do ústraní s nadějí ...

Je to jeden z názorů a nevím, o co je cennější než názory jiné. Já bych prosil
každého, ať si ten náš leták, kterých jsme vydali asi 150 tisíc a rozdáváme ho
po celé republice, přečte, jestli ho nedostane, ať si ho přečte na mé webové
stránce www.klaus.cz, nebo ať si ho přečte na webové stránce ODS, jestli jej
nedostane do ruky sám. A my tam říkáme jasnou větu: "Nestojíme o vyvolávání
konfliktů a třenic s jinými názory a nechceme také žádné výhody na jejich
úkor." A já si myslím, že to je klíčové, já mám strach, že někdo jiný chce
získat nějaké výhody na náš úkor, právě teď.

Zahradila a Zaorálka, tedy jednoho z ODS a druhého z ČSSD, se tématu Gripen
vůbec nedotkl, nezmínil. Já bych se také divil, kdyby Tony Blair ze sebe udělal
takového přímočaře fungujícího lobbistu, tomu bych se strašně divil a kdyby to
udělal, tak myslím, že bych reagoval velmi ostře a řekl bych, že něco takového
bych si jako premiér nikdy v minulosti neodvážil já udělat v cizině, takže mě
nepřekvapilo, že se o tom nezmínil, nedivím se tomu. Ovšem to, že předseda
vlády Zeman mluví ne o 100, 150 miliardách za Gripeny, ale o jakýchsi
offsetech, tak to už je tak úsměvné, že k tomu nevím, co by bylo možné říci.

Ne, tak offsetové programy je nesmysl, nic, fraška, hra, lež, takže o tom vůbec
ani nemluvme. Já myslím, že máme nakupovat stíhačky nebo nenakupovat, za a),
jestli je potřebujeme, za b), jestli na ně máme. Hříčka, výmluva na
zaměstnanost na severní Moravě je úplně mimo rámec diskuse, které já bych se
chtěl věnovat, protože je pod mou důstojnost. Takže diskutujme za a), jestli je
potřebují naše vojenské síly a jestli na ně máme, nic jiného, jestli ta armáda
potřebuje třeba udělat jiné věci dřív, později, o tom je smysluplné diskutovat.

Tak já jsem před třemi měsíci dostal od Práva sedm otázek se slovy, že se ptají
všech možných i nemožných kandidátů na prezidenta, sedm otázek na minulé i
budoucí prezidentské období. Já jsem se zdráhal odpovědět, já jsem dlouho
neodpovídal, protože jsem říkal, že se nestylizuji do role kandidáta atd.
Umluvili mě, sedm odpovědí, jedna se týkala otázky "Jaká má být role první
dámy?" Já jsem odpověděl složitou šestiřádkovou, nebo kolikařádkovou, odpověď,
kdy jsem řekl, že si nemyslím, že má být specifická role první dámy, že nemá
být nijak ústavně zajištěna, že má manželka prezidenta maximálně zůstat svou,
rodinné, občanské, zaměstnanecké věci, že se nemá přerodit v momentě, kdy se
stane první dámou, že se například nemá také stát šéfkou charitativních akcí v
České republice, takže z mých asi půl stránky odpovědí si pan prezident vyndal
tuto jednu, tato tři slova a řekl, že jsem napadl jeho minulou a současnou
ženu, což už je paranoia, která ..., já nevím, co bych k ní řekl.

Představte si, že ani Marek Eben si neodpustil to samé v bleděmodrém jako ten
váš Fulghum. Když se promítalo posledních deset znělek, rekapituloval to
stylem: 1997 - to byly povodně, 1998 - to byl volby, já nevím, co byla pro naši
zemi větší tragédie - jestli ty volby, nebo ty povodně... Řekl jsem mu pak:
"Marku, to přece není možný, to je tak do hospody čtvrté cenové kategorie,
takhle trivializovat tuto věc."

Nedávno přijel na karlovarský filmový festival takový člověk: pan Redford. Nebo
úplně jiný případ: Jiřina Jirásková. Nesmírně si vážím jejího herectví i
mnohého, co řekla. Angažuje se však v jakési pomoci dětem přes UNICEF, podle mě
absurdní organizaci patřící pod OSN. Moc mě prosí, abych nad touto akcí přejal
záštitu, a já jí říkám: Paní Jiřino, mám vás strašně rád, ale k tomu mě
nepřemlouvejte. Tomu spolku nevěřím jedno jediné slovo. Je to jenom hra
levičáckých intelektuálů a byrokratů o peníze. Ale i když se v tomhle
neshodneme, hovoříme spolu přátelsky.

Před několika lety jsem se zhrozil, že snad pronáším největší množství projevů
ze všech politiků - a to nejen z těch kolem sebe. A navíc bez štábu
speechwriterů amerického stylu. Začal jsem proto své projevy počítat a musím se
pochlubit, že v okamžiku psaní tohoto článku jsem v letošním roce u téměř
neuvěřitelného čísla 79!

Podle časopisu The Economist (ze dne 24. června 2006) zásoby ropy by při
dnešním objemu čerpání ropy stačily v Saudské Arábii na 66 let, v Iránu na 93
let, v Iráku a Kuvajtu na více než 100 let, ve Sjednocených arabských emirátech
na 97 let, ve Venezuele na 73 let, atd., atd. Daleko nižší čísla jsou pro USA –
12 let, Rusko – 21 let, atd., atd. Celkově by dnes známé zásoby při dnešní
těžbě stačily na 41 let. To je daleko více, než se zdálo před třiceti lety.

I u nás vzniká nebezpečná rozpolcenost. Vzniká nebezpečná dualita naší země a
ta nás strašlivě sráží zpět. Je také třeba doříci, kdo nás do tohoto patu
zavlekl a kterými svými tahy. To je jistě dlouhodobou úlohou politologů,
sociologů, historiků. Dva hlavní zdroje tohoto našeho společenského pohybu jsou
však mimo veškerou pochybnost - levice, věřící na stát, dirigismus a
přerozdělování, a disidentští intelektuálové, věřící na svou výjimečnost a
vyvolenost. (Ukazuje se, že disidenství české provenience nebylo jen a nebo
převážně jen proti komunismu.) Nechat obě tyto skupiny v letošních volbách
zvítězit by bylo evidentní národní tragedií. Šanci mají bohužel dost velkou.

Trošku obdivuji některé české intelektuály, že vidí stoprocentně do niterných
problémů pro nás tak relativně vzdálených zemí, jako je Turecko. Podívejme se
na pozitivní otázky vstupu Turecka - a zdůrazňuji do Evropské unie, a nikoli do
Evropy, protože to je něco jiného. Vstupem Turecka dojde k povýšení
rozmanitosti EU a k dalšímu brzdění homogenizačních, harmonizačních,
standardizačních, glajchšaltovacích procedur, které vidím jako největší
nebezpečí "na dosah", tedy takové, které skutečně cítím kolem sebe. V tomto
smyslu vítám vstup Turecka do Evropské unie. A vím, že nenastane zítra ani
pozítří. Nakolik vstup může proměnit Turecko, nakolik to může zostřit
vnitropolitickou nebo i kulturně-civilizační dimenzi turecké společnosti, na to
nejsem takovým znalcem. VIstanbulu jsem byl dvakrát, takže znalost malá. Poprvé
mě tam provázel jeden z mladých tureckých pracovníků naší ambasády. Stáli jsme
nad Bosporem, který odděluje Evropu a Asii. Ptal jsem se ho, co cítí: zda více
patří tam, anebo tam. A tento člověk, o němž bych si apriorně myslel, že
přísluší k procentu turecké společnosti, které přináleží k Evropě, odpověděl,
že k Asii. To pro mě bylo významným sdělením. Kdybych se na to zeptal vesničana
v Anatolii, očekával bych tuto odpověď. Ale že mi to říká mladý vzdělaný
člověk, ukazuje mně, že je to všechno složitější. Ovšem opakuji: Turecko
nevstupuje do Evropy, nýbrž do lidmi dočasně vytvořené organizace zvané
Evropská unie, a to je něco jiného.

Jsem homo sapiens a občan této země... a nemohu se zploštit do jedné své role.
I když důrazy v jednotlivých vystoupeních kladu jinam a jinak, není pravda, že
má státnická a má akademická vystoupení jsou v rozporu. Pouze v těch prvních
používám střídmější výrazivo a říkám to kulantněji. I ve státnických projevech
říkám, že se obávám cesty, kterou je Evropská unie vedena, kam směřuje
evropeistický homogenizačněunifikační proces. Upozorňuji, že to není to, co
jsme chtěli, že proto jsme svobodu tady vybudovat nemuseli, aby se to vyvíjelo
tímhle směrem. Ve státnických projevech neprovádím analýzu příčin, tu si
nechávám na akademická vystoupení.

Prvním rozcestím byl Maastricht, kde byla Smlouva o Evropské unii podepsána v
roce 1992 a v listopadu 1993 nabyla účinnosti. My jsme to trošku zaspali,
protože jsme byli v rané fázi transformačních období a docházelo k dělení
Československa. Přiznám se, že po Maastrichtu jsem tu osudovou přesmyčku z
Evropského společenství na Evropskou unii po jistou dobu nezaregistroval a
nekřičel jsem. Nedocenili jsme toto rozcestí a spolu s námi je nedocenila
většina obyvatel evropského kontinentu. Také to jako rozcestí nebylo prodáváno.

Svět byl kdysi díky nemožnosti dnešního cestování daleko domáčtější. Emigrace
nebo pohyby byly výjimečným jevem. Tenkrát svět přijal asimilační princip jako
základní návod možné lidské koexistence. Proto onen americký "tavicí kotlík".
Každý Čech, Slovák, Polák, Maďar, Litevec, Ukrajinec, který přišel do Ameriky,
se chtěl stát Američanem. To jsme někteří přijali jako dogma. Nadto
multikulturální koncepce říká deasimilace: aby všechny různé kultury žily vedle
sebe. Myslím si, že to možné není a Evropě se to strašně vymstí, že něco
takového povolila.

Války na Balkáně nebyly výlučně projevem vnitrobalkánských sporů. Od první
chvíle neskrývaně říkám, že kdyby nebylo vměšování zbytku světa do toho, co se
děje na Balkáně, tak by ten proces byl daleko mírumilovnější, než ve
skutečnosti byl. Dále neumím odlišit – a nikdo to neumí odlišit - co bylo na
Balkáně nacionálně etnickým či nábožensko-kulturním střetem a co bylo prvkem
nezvládnuté dekomunizace tehdejší jugoslávské společnosti. Takže bych
nedémonizoval balkánský střet jako projev nacionalisticko-náboženských ambicí.
Je to složitější. Navíc to byla mimořádná a neopakovatelná výjimka a exces. Teď
cituji svůj výrok, který je výstižný: Mnohokrát jsem varoval, abychom se
nedívali na Evropu prizmatem či brýlemi Sarajeva.

Doprozradím, že jedna z dalších dimenzí evropeismu v mém avizovaném eseji se
týká právě pojetí společnosti, svobody, demokracie a individua versus
skupinových zájmů. Tím se dotýká problémů NGO-ismu. Zastávám názor, že
evropeismus je obhajobou nedemokracie, postdemokracie, a do té patří zrušení
standardních demokratických principů založených na vztahu jedince a státu a
vyměnění je za kolektivistické postdemokratické principy vztahu skupinových,
organizovaných zájmů, velmi často v nevládních organizacích a nadnárodních
strukturách. To znamená, že nové nadnárodní struktury si pod pojmem lid
dosazují slovo NGO. A to je naprostá změna organizace lidské společnosti a já
si myslím, že změna k výrazně horšímu. Nazvat ji přechodem od demokracie k
postdemokracii se mi zdá trefné. To byl prazáklad mého uvažování, které jsem ve
dvou větách řekl ve Varšavě.

Generačně, osobně, rodinnou výchovou, svým celoživotním sportováním a tím, že
se pohybuji ve světě totálního nekuřáctví, ve světě neznáma o drogách, tak v
této věci nemám silný názor. A musím se přiznat, že ani neumím vyjmenovat,
které drogy jsou měkké a které tvrdé. Slyším repliky, že alkohol může být
škodlivější než měkké drogy. Vnímám to, ale netroufám si činit v tomto soud.

Klonování lidí považuji za konec světa a zuby nehty bych se tomu bránil. A
abych uměl posoudit možnost či nemožnost, bezpečnost či nebezpečnost výzkumu v
této oblasti, nemám dostatek informací. Úvahy o tom, nakolik se díky těmto
výzkumům dostávají vědci a lékaři k možnosti léčit různé nemoci, jsou pro mě
vnější, pasivní informace, kterou neumím posuzovat. V uvozovkách říkám, že
Klaus nemá na všechno silný názor.

Liberálové a opravdoví demokraté jsou přesvědčeni o tom, že klíč k ochraně
životního prostředí nespočívá v jednotlivostech, ve státním dirigismu a v
omezování svobod, nýbrž v jasném a transparentním vymezení vlastnických práv a
ve fungujícím cenovém systému. Již léta argumentuji, že činnost člověka
neznamená ničení přírody, nýbrž žití v přírodě a současně s tím dílčí
přetváření přírody. Není náhoda, že stále se opakující katastrofické vize nikdy
nebyly splněny ani u ekologických, ani u populačních, ani u jakýchkoli jiných,
podobných hrozeb.

Kde jsou soukromovlastnická práva vymezena a respektována a kde funguje cenový
systém, je životní prostředí chráněno neviditelnou rukou trhu daleko lépe, než
by to dokázala – jakýmikoli ušlechtilými motivy vedená – viditelná ruka
jakéhokoli státu, zákona nebo mezinárodní úmluvy. Ekologistům chybí pokora.
Pokora před neosobními silami trhu, který nejlépe přispívá ke kvalitě životního
prostředí.

Tak já bych opravdu odlišil základní volební message od jednotlivosti volebního
programu, já se těch jednotlivostí vůbec nezříkám, ale ani vteřinku, a pokud mě
chcete zkoušet z důchodového systému a daní a státního rozpočtu a čehokoliv,
teď nechci ani nabízet témata, reformy armády, abych plácnul, tak klidně, ale
já považuji za klíčovou message jinou, ODS je jediná politická strana, která
nabízí stop socialismu nejrůznějšího typu, druhu, zabarvení, zápachu, vůně
atd., šarmu, ne šarmu a já mám strach, že ostatní politické strany přesně toto
chtějí, neboli chtějí více státu, méně občana, my chceme více občana, méně
státu. Já nevím, jestli lidé doceňují, že je tzv. den daňové svobody, tzn.
fiktivní hodnota vypočítaná, kdy člověk začíná teprve v roce pracovat pro sebe,
která byla u nás 7. června, tak se v letošním roce posunula za socialistů zase
na 11. června, takže každý občan do 11. června pracuje pro stát a od 11. června
pro sebe, v roce 2002.

Všichni z učebnic dějepisu víme, že parlament první Československé republiky
přijal stručný, ale ve svém sdělení výstižný zákon ve znění "Tomáš Garrigue
Masaryk se zasloužil o stát". O zakladateli moderní české státnosti bylo od té
doby vysloveno mnoho úvah a soudů, kterými jejich autoři hodnotili jak jeho
dílo, tak jeho historický význam a určité, v lecčems konfliktní úvahy jsem v
průběhu posledních let vyslovil nejednou i já. Přesto si myslím, že se málo
vracíme ke studiu Masarykovy politické praxe a že ji nechápeme jako aktuální
zdroj našeho poučení při hledání pojetí prezidentské funkce a funkčních vazeb a
vztahů mezi ústavními institucemi v demokratické společnosti, která je naším -
stejně jako byla Masarykovým - cílem a ideálem. Právě to se mi zdá být ve
chvíli blížících se prezidentských voleb v naší zemi velmi potřebné. 
        
Přestože bylo Masarykovo pojetí demokracie absolutní a není na něm co
kritizovat, nikdy se neskrýval určitým despektem k politickým stranám a v duchu
tradice bývalé monarchie s jistou oblibou (či alespoň neprotivením se)
úřednickým vládám. Stranický systém však respektoval a s politickými stranami
nikdy nešel do otevřeného konfliktu. Dával sice přednost hradním, neveřejným
jednáním před standardní politikou a politicky nestranný také nebyl, ale přesto
dokázal na politické scéně respektovat další silné osobnosti a rozhodně nebyl
tím, kdo prvorepublikovou politickou scénu rozděloval.
        
Minulý víkend jsem se namátkově ptal každého člověka, kterého jsem potkal:
"Mohl byste mi říci, kdyby se vás vaše tetička v Podkrkonoší nebo babička v
Pošumaví zeptala, co to byl ten Maastricht, co se tam odehrálo, co byste
řekli?" Řekl bych, že z těch třiceti asi tak dvacet osm netuší, co to slovo
znamená. A to se stýkám s lidmi, kteří jsou spíš blíže politice. Čili znalost
Maastrichtu u nás nulová. Znalost Maastrichtu v maastrichtských zemích není o
moc větší. Maastricht zlom znamená. Znamenal opravdu v jistém slova smyslu
překročení Rubikonu - od S - společenství k U - unii. Já jako realistický
politik nevolám po novém Maastrichtu či po návratu před Maastricht. Chci
diskusi o Maastrichtu jako předpoklad činění jakýchkoliv dalších kroků. Já chci
analýzu toho, co postmaastrichtský unifikační proces způsobil. Realistický
politik ví, že návraty jsou velmi obtížně možné, a proto bych za cíl považoval
jistou stabilizaci institucionálního uspořádání v Evropě zhruba ve stavu, v
jakém jsme v této chvíli.

Já Britem nejsem. Myslím, že Velká Británie nemá sebemenší důvod, aby vstoupila
do evropského měnového systému. Má k nevstoupení tisíc důvodů, od toho, že
drtivá většina jejího zahraničního obchodu probíhá v dolarech. Daleko největším
obchodním partnerem jsou Spojené státy, určitě ne Evropská unie. Zjistil jsem
nedávno, že padesát procent zahraničních investic je tam ze Spojených států,
mnohem méně z Německa a jiných evropských zemí.

Sport je v každém případě významnou částí našich životů, ať už se jedná o sport
malý nebo velký, ať se jedná o sport aktivní či o jeho pasivní konzumaci.
Ve sportu velkém dosáhla naše země v minulosti mimořádných úspěchů, což si při
svém každodenním kontaktu se zahraničím znovu a znovu uvědomuji. Ve světě jsme
známí díky sportu více než díky čemukoli jinému. Máme na co navazovat a je naší
povinností, abychom na to skutečně navázali.

J. Tošovský ke komunistickému režimu přiměřeně loajální byl, ale
vypadalo to tak, že si striktně drží svou odbornost. Striktně odborně se konec
konců choval i v první polovině 90. let. O druhé polovině 90. let bych už to
říci nemohl. Nic jiného jsem o něm nevěděl, institut lustrací tehdy samozřejmě
neexistoval. To, že bez problémů „prošel“ v dalších obdobích lustracemi, jsem
nijak nezkoumal a ani to nebylo v mé pravomoci. Tím se zabýval tehdejší
prezident republiky a tehdejší ministr vnitra. V předlistopadovém režimu byl J.
Tošovský „pouze“ poradcem předsedy SBČS, formálně žádný vysoký post neměl. Já
vím, že role poradce byla a je významná, ale nebyla to vedoucí funkce. Spíše
jsem si myslel, že předseda SBČS Stejskal potřeboval odborníka a že od něj
žádnou mimořádnou politickou angažovanost nevyžadoval. To byla ale pouze moje
domněnka.

Z řecké Thesaloniky přišlo do naší země v devátém století křesťanství, které
současně přinášelo i kulturu a státnost. Hrdinný boj Řeků za svobodu a
nezávislost ve 20. letech 19. století byl sledován celou svobodomyslnou Evropou
a byl velkou inspirací pro všechny utlačené národy tehdejší Evropy, jimiž se
tehdy cítili být i Češi. Tragické dvacáté století přineslo našim národům
válečná utrpení a dlouhá desetiletí boje za obnovení demokracie. Po ničivé
občanské válce v Řecku ve druhé polovině 40. let se naše země stala útočištěm
několika tisícům řeckých emigrantů, kteří u nás nalezli nový domov a dodnes
jsou u nás velmi viditelní. Mnoho z nich dnes velmi významně přispívá k rozvoji
našich vzájemných vztahů.

Evropská unie dnes stojí na rozcestí a před námi je zásadní úkol
spolurozhodnout o jejím dalším směřování. Česká republika má zájem na tom, aby
byl zvolen směr, který bude respektovat různorodost Evropy, její přirozenou
strukturu založenou na členských státech, směr, který odstraní demokratický
deficit, byrokratičnost a přežilé sociální a hospodářské politiky, které
způsobují zaostávání evropských zemí. Věřím, že stejný zájem má i Řecká
republika a že se nám podaří dát evropskému směřování nový, nadějnější směr.

Prezident Putin respektuje naši zemi, respektuje Českou republiku, respektuje
mě a Vy jste řekli v úvodu Vaší reportáže, že mně je v Rusku poměrně
nasloucháno, takže o tom jsem přesvědčen. Mou povinností bylo obhajovat naše
zájmy. My se velmi často zabýváme tím, jestli vůbec máme nějaké české národní
zájmy a já myslím, že dnešní debata o těchto věcech přesně demonstrovala, že
tyto zájmy máme, že jsou odlišné na straně jedné od zájmů Spojených států, na
straně druhé od zájmů Ruské federace. Jsou to naše zájmy, nejsou to ani zájmy
Evropské unie. Že to narazilo v Rusku, to není až tak velké překvapení. Nicméně
mým úkolem, mým úmyslem při této návštěvě bylo zabezpečit, aby tato cesta
pomohla zařídit to, aby se nezhoršily česko-ruské vztahy, aby mohly pokračovat
dál v těch rovinách, které považujeme za důležité. To jsou běžné vztahy lidské,
běžné vztahy ekonomické, kulturní a další. Tyto dvě věci se podařilo velmi
striktně oddělit. Na straně jedné normální česko-ruské vztahy a na straně druhé
tato radarová základna.

Tak já myslím (a nechci tvrdit, kdo si pamatujeme 80tá léta, jestli lépe já
nebo pan ministr Schwarzenberg), že jsme to v naší zemi vážně prožívali. Byla
to pro nás obrovská frustrace. Já nevím, jak to cítil on. Ale co považuji za
podstatné je to, že Ruská federace není představitelem našich zájmů. Ruská
federace má své zájmy, ona bojuje o svůj respekt ve světě, o své uznání, a má
pocit, že základny v Polsku a České republice jsou jistým posunem statu quo,
jistým posunem exitující situace a ona se tomu přirozeně brání. Myslím, že jsme
použili všechny možné argumenty, abychom vysvětlili, že z naší strany opravdu
v této věci není cílem nijakým způsobem atakovat Ruskou federaci. To je jasné
stanovisko České republiky. Já jsem byl v telefonickém rozhovoru s prezidentem
Bushem ve středu večer ubezpečen stejným způsobem, já jsem byl stejně ubezpečen
americkým ministrem obrany Gatesem, když jsem byl ve Washingtonu před pár týdny
přesně o těchto věcech. Oni mě oba ubezpečili, že přesně tyto věci říkají svým
protějškům, ruskému prezidentovi, ruskému ministrovi obrany. Takže naše
argumentace vedla tímto směrem. Že to Ruská federace tak necítí, že si nedovede
představit, že by balistické rakety mohla mít Severní Korea nebo Irán
v jakékoliv přestavitelé budoucnosti, já myslím, že to je věc, které já
rozumím, respektive já respektuji, že se Ruská federace na to tak může dívat,
já jsem nicméně obhajoval jasně českou pozici, a v tomto smyslu není žádným
překvapením nebo žádným zklamáním, že se mně nepodařilo přesvědčit ruského
prezidenta, aby opomněl své názory a aby o tom začal uvažovat přesně očima,
jakými to vidím já.

Cesta vlakem do Beppu, lázeňského města na jihojaponském ostrově Kjúšú, nám
umožnila vidět krajinu, venkov, normální život. O hustotě obyvatel v Japonsku
ví člověk ze školního zeměpisu, ale do důsledku to pochopí až tady buď jsou
neobydlené kopce a hory nebo je nepřetržitá zástavba lidských obydlí. Něco jako
mezera mezi dvěma městy či vesnicemi neexistuje.

Japonsko je stále ještě trochu maskulinní společnost. Muži dominují, ženy jsou
zakřiknutější. Vidět na univerzitě sekretářky, organizující naši návštěvu, je
velmi výmluvné jejich nervozita a nepřetržité pobíhání je pro našince
deprimující. Samozřejmě nevím, jak to u nich vypadá „doma, za zavřenými dveřmi,
ale i tam asi ten malý prostor, který mají v bytech k dispozici, v tomto smyslu
žádnou výhodou být nemůže.

Asijsko-pacifická Univerzita v Beppu, kde jsem dostal další ze svých čestných
doktorátů, je velmi moderní, velmi kosmopolitní (má studenty ze 76 zemí, jednu
studentku i z České republiky), vyučuje se tam anglicky. Je to velké vybočení
ze systému japonských univerzit, který jsme v klasické formě zažili na tokijské
prestižní Waseda University. Univerzitní symfonický orchestr, na slušné
amatérské úrovni, nám k obědu hrál Mou vlast a nestačili jsme se divit, když
přidal Montiho Čardáš. Jména Smetana a Dvořák, a pro starší generaci i Věra
Čáslavská, jsou v Japonsku běžnou znalostí. Květinu mi na univerzitě předávala
ona česká studentka, manželce japonský student, který je vzdálený příbuzný
našeho prezidenta Beneše (prapravnuk jeho bratra Vojty, který ač se jmenuje
Masataka Matsumoto, e-mailovou adresu si píše williambenes).

Na mnoha místech Japonska jsou velmi aktivní skupiny česko-japonského
přátelství. Jedna z nich je i v provincii Oita, kde naše cesta do Japonska
končí. Setkání s nimi bylo hezkou tečkou.

Smířlivý postoj české vlády ke znovuzavedení britských předběžných kontrol na
pražském ruzyňském letišti nelze přijmout. Tyto kontroly umožňují výběrový
přístup vůči českým občanům orgány cizího státu na českém území. Z naší strany
jsou zjevným projevem vzdání se části státní suverenity. Ústupek české vlády
není ospravedlnitelný žádnými argumenty včetně údajné hrozby znovuzavedení víz.
Povinností vlády je obhajovat co nejdůsledněji zájmy všech našich občanů a ne
ustupovat vnějšímu nátlaku a tyto zájmy obětovat. Nemůžeme přijmout, aby
Británie řešila vlastní problém své imigrační politiky za pomoci české vlády na
úkor našich občanů.

Stáří je velmi předvídatelná, nikoli nepředvídatelná životní událost, a proto
se má na stáří spořit. Druhou dimenzí je to, nakolik do tohoto spoření vložit
složku povinnou a nakolik dobrovolnou. To je další patro celého problému. Je to
taková Rubikova kostka, která má více variant řešení.

Jsem přesvědčen, že reforma důchodového systému je v kategorích
sporu o parametry. Jestliže posadíme předsedy parlamentních stran k tabuli a
podrobně vše vysvětlíme, tak to není o fundamentální nedohodě. Je to o tom, že
někdo chce být více v kvadrantu A než v B a jiný více v D než v C. Myslím ale,
že kompromis lze v nějakém bodu nalézt.

Ono něco jiného je o tom číst a něco jiného dostat to jako
brutální odpověď. Při státní návštěvě v Malajsii někdy před deseti lety jsem
hovořil s tehdejším premiérem Maháthirem. Ptal jsme se ho na jejich sociální
systém. Odpověděl: Náš sociální systém se jmenuje family. Ta nahost a ostrost
tohoto prohlášení mě fascinovaly a od té doby je to pro mne nezapomenutelná
odpověď.

Nechci démonizovat své vztahy s ODS. Ale myslím, že i termín "
hovořit s ODS" je velkou nadsázkou. Čas od času potkám někoho z představitelů
ODS na nejrůznějších akcích, ale ne že bych s nimi hovořil o důchodové reformě.
Myslím, že od okamžiku odchodu z funkce předsedy ODS jsem před nikým z této
strany slova důchodová reforma ani nevyslovil. Přesto pánové Paroubek, Hanák a
další se snaží mě neustále prezentovat jako čestného předsedu ODS ve funkci
prezidenta republiky. Je to urážlivé a ostudné.

Nejsem expert na francouzský politický systém, ale myslím, že
zvnějšku to, co dělají, připomíná zkušenost z Islandu, odkud jsme se nedávno
vrátili. Měli jsme tam dlouhé povídání o prohibici a k našemu šoku jsme se
dozvěděli, že pivo tam bylo povoleno až v roce 1989. Island měl také svůj
osmdesátý devátý. Formální zákazy přirovnávám k prohibici, která vede stejně k
tomu, že je obcházena. Pokud budou mít země západní Evropy takový
paternalistický systém a takový ochranářský systém, jako mají, tak místo toho,
aby nám rozvojové země posílaly své výrobky, budou nám posílat své lidi.

Problémem českého zdravotnictví podle mého názoru není nedostatek
peněz, ale jejich neracionální vydávání a to jak ve smyslu jejich neoptimálního
rozdělování uvnitř zdravotnictví, tak ve smyslu důsledků chybějícího vztahu
každého individuálního pacienta k nákladům na jeho léčení. Pacient proto
konzumuje více zdravotní péče než kolik by ji konzumoval, kdyby ji musel sám
přímo platit. Dnešní objem peněz v našem zdravotnictví odpovídá (nebo snad i
mírně přesahuje) naši současnou fázi ekonomické vyspělosti a dosažené úrovně
HDP.

Komerční připojištění je z mého pohledu relativně okrajová, protože
nadstandardní, doplňková věc, která nemůže změnit podstatu celého našeho
zdravotního problému. Nepovažuji ji proto za rozhodující. Samozřejmě chápu, že
pohled Vojenské zdravotní pojišťovny musí být v této věci jiný. Z toho ale
vůbec neplyne, že bych si myslel, že nabídka komerčního připojištění nemá
existovat a navíc nevidím žádný důvod, proč by to nemohly dělat zdravotní
pojišťovny.

Burcujeme proti levici od založení ODS v dubnu 1991. Jsme navýsost pravicová
strana a levice je pro nás vždy protivníkem. Vždy byla, je a bude. Náš postoj
je jasný. Burcujeme-li s Vančurovským heslem "ODS volí konec starých časů", tak
si velmi citlivě uvědomujeme, že jsou nám vraceny různé praktiky, které jsme v
minulosti spojovali s érou komunismu a ony nám teď v nových převlecích
přicházejí zpátky. Plíživost těchto tendencí považujeme za varovnou, proto o
nich nahlas mluvíme. Úplně jiná úvaha je, co se dá udělat s politickou pastí,
do které odsoudil tuto zemi znovu svým rozhodnutím Ústavní soud, kdy nám opět
ponechal velmi komplikovaný proporcionální volební systém, který vede k
rozmazanému vládnutí a drobení politické odpovědnosti. To je něco úplně jiného,
co nám volební aritmetika dá za koaliční šance.

Za prvé spojit Benešovy dekrety a xenofobii a pravicový extremismus, to je
geniální spojení. Jsem fascinován, že se vůbec může objevit. Nejprve k
Benešovým dekretům. Pro mě na rozdíl od jiných témat, kde jsem byl schopen
negociace a hledání politického kompromisu, v otázce Benešových dekretů pro mě
není o čem jednat. To není téma k jednání. My na Benešových dekretech nemáme co
vyjednat nebo nevyjednat. To prostě je hotová konečná věc a v žádném případě
nikomu jednání na toto téma nenabízím a také zřetelně avizuji, že toto je věta,
která platí před volbami i po jakýchkoli volbách.

Opravdu, teď mě tlačíte do něčeho, co nemám v hlavě a nemám ani důvod se tím
zabývat. Nicméně, pro mě je podstatné, aby způsob, jakým to bude provedeno, dal
záruku občanům České republiky v momentu, kdy se vzdávají legislativní ochrany
sebe sama v rámci entity Česká republika, že tato jejich jistota nebude nikdy v
budoucnu zpochybněna. To je pro mě alfa a omega mého žití v této zemi.

Pravicový volič je pro liberální, otevřenou společnost, a proto nemá
důvod se uzavírat restrikcemi nejrůznějšího typu. Pravicový volič chce žít v
liberálním, otevřeném evropském prostoru a říkám-li žít, tak tím chci záměrně
jaksi dementovat úvahy o tom, že si Klaus přeje, aby to byla zóna volného
obchodu. Proto říkám žít. Tím chci říct, že to rozpětí lidských aktivit, které
by nám EU měla nabízet, nezužuji, v žádném případě.

Jsem přesvědčen, že azylantství, přistěhovalectví je v principu sporným prvkem.
Já si myslím, že zemí, které žijí v takové situaci, že azyl je životní
nezbytností pro člověka, protože žije v teroristicko-totalitárním režimu, je na
světě malinká hrstička. Azylantství a přistěhovalectví je migrační pohyb, který
je převážně motivován ekonomicky. A v tomto smyslu pocit, že čím více, tím
lépe, já nesdílím. A nejen já, myslím, že ho nesdílí naprostá drtivá většina
občanů České republiky.

O Vánocích toho bylo napsáno tolik, že už se k tomu asi nedá nic nového dodat.
Všechno hrozí být pouhým opakováním dávno vysloveného. Nemohu udělat nic
jiného, než uvést, co považuji za podstatné já.

Asi se shodneme v tom, že Vánoce jsou, a to bez konkurence, v našem kulturním a
civilizačním kontextu největšími svátky v roce, že je jako něco mimořádného
přijímáme snad všichni a že navíc – jako jediné – přežily nejrůznější
destruktivní zvraty onoho, tak nepokorného dvacátého století. I ti nejotrlejší
z nás podléhají jejich kouzlu, jejich jisté tajemnosti, jejich naprosté
zvláštnosti a výlučnosti. Necháváme se jimi nést, stavíme si doma betlémy,
zdobíme stromečky, zpíváme koledy, lijeme olovo, s napětím očekáváme, jestli
odkudsi z neznáma nepřiletí nějaký vůbec netušený dárek, pečeme a uklízíme. Po
obchodech běhají i ti, kteří do nich jinak celý rok nevkročí.

Vánoce určitě nejsou jen chvílí radosti a štěstí. Jsou oslavou lidské
pospolitosti a právě proto jsou i okamžikem riskantním. Nikdy jindy v roce není
osamělý člověk tak osamělý jako o Štědrém večeru. Stejně tak nikdy jindy v roce
necítí svou sounáležitost s ostatními, onu žádnými náhražkami nezastupitelnou
propojenost jedince se svou rodinou, se svými nejbližšími, s lidmi známými i
neznámými jako v této chvíli. Měla by to být výzva pro nás neosamocené, abychom
se kolem sebe pozorně rozhlédli a abychom se pokusili osamocenost některých
z nás snížit. To by pro ně byl ten nejlepší vánoční dárek, jaký by mohli
dostat. Obdarovanými bychom ale byli i my sami.

Zmínil-li jsem slovo dárek, chce se mi dodat, že i když Vánoce nejsou jenom o
dárcích, jsou i o nich. Je asi banální filosofovat o tom, že je u dárků stejně
významné jejich dávání jako přijímání. Jsou mezi námi ti, kteří to dobře vědí a
kteří proto oběma těmto činnostem potřebnou pozornost věnují. Jsou ale i tací,
kteří koupit dárky nestihnou a vymlouvají se, že na to při své mimořádné
vytíženosti neměli čas. To pravda není. Oni si na to potřebný čas pouze
neudělali. Uměním je ale i dárek přijmout, což také někteří neumíme. Neumíme se
z dárku radovat a tato naše neschopnost o lecčems v nás vypovídá. Proto jsou
dárky takovým zvláštním, skrytým testem každého z nás.

O vánocích se ale dostáváme i k vznešenějším tématům. Vánoce si oprávněně
spojujeme s křesťanstvím, a s unikátním poselstvím, které přineslo. Toto,
evropskou civilizaci spoludefinující poselství, které přetrvalo celá
tisíciletí, působí i dnes, kdy už – u nás i v celé Evropě – dávno převládla
zřetelná náboženská lhostejnost (která však není vědomou opozicí proti
náboženství, jak to občas bývá mylně vykládáno). Vánoce i nás liknavé či vlažné
vybízejí, abychom toto poselství nepřehlíželi, protože bez něho si přestaneme
rozumět.

Je snad zřejmé, že nemluvím o módním interdisciplinárním přístupu, který
obvykle není ničím jiným, než pošlapáním jakékoliv vědecké práce. Mluvím o
aplikaci standardní ekonomie na jiná, třeba i nestandardní témata.

Fenomén globálního oteplování (ale třeba i korupce, nebo zločinu, nebo počtu
dětí v rodině) je též tématem pro ekonomii, ale nejde v něm o laický pokus
ekonoma přeměřovat teplotu na Zemi. Jde o naši analýzu chování lidí, o analýzu
interakcí, které ve společnosti mezi lidmi vznikají a které ovlivňují i klima.
Zajímá nás člověk, jeho chování, jeho motivy, jeho volba. Co člověk vyrábí, co
spotřebovává, kolik investuje nebo spoří, zda se chová úsporně nebo zda plýtvá,
zda se chová krátkozrace nebo s dlouhodobou perspektivou, jaké faktory ho
v jeho rozhodování ovlivňují, to v žádném případě nezkoumá meteorologie,
klimatologie, biologie, fyzika či chemie, ani ekologie, ale jen a jedině
ekonomie.

Občas slyšíme, že se svými úvahami o věcech, jako jsou klimatické změny,
ekonomové pletou do řemesla meteorologům či biologům, ale to vůbec není pravda.
Nic z  jejich oborů si nikdo z nás nedovolí komentovat, natož zpochybňovat. Je
tomu právě naopak. Řada zástupců těchto disciplín dělá dalekosáhlé soudy o
záležitostech ekonomických, aniž by byli schopni brát v úvahu nejelementárnější
souvislosti a zákonitosti, kterými se ekonomie vážně zabývá. Jejich často
radikální doporučení se netýkají fyziky, ale ekonomiky a politiky. „Vlamování
se“ do sousedních oborů tedy funguje opačně, než jak to bývá v současných
diskusích tradováno, a ekonomové by to měli říkat nikoli tichým hlasem.

I když tento pohled na svět není pro neekonomy intuitivně zcela srozumitelný
ani v případě běžného zboží, téměř zcela nesrozumitelné je i pro lecjakého
ekonoma hodnocení času. I čas má svou hodnotu a cenu, nebo jinak řečeno, cena
času ovlivňuje naše hodnocení minulosti, přítomnosti i budoucnosti. Není
pravda, že má minulost, přítomnost a budoucnost stejnou hodnotu. Není možné se
dívat – jako to dělají environmentalisté – na přítomnost a budoucnost stejně,
resp. hodnotit stejně ty či ony environmentální, ale i neenvironmentální jevy a
události v nestejných časových okamžicích.

Rovněž bych se přimlouval za všestranně věcnější a klidnější debatu o novele
zákona o církvích a o smlouvě se Svatým stolcem, které jsou podle mého názoru
rovněž obětí předsudků a snahy dosáhnout prosazení dílčích zájmů namísto
hledání konsensu a respektování obecných priorit. Jsem si nejen jist, že
zamítnutý text této smlouvy je pro český stát nepřijatelný, ale rovněž soudím,
že ji věřící ke svému duchovnímu životu nepotřebují.

Obecná témata mi připomínají smutné dny komunistické éry, kdy nebylo možné
otevřeně hovořit o našich vlastních vnitropolitických problémech, ale směli
jsme, či dokonce jsme byli povzbuzováni k tomu, abychom se kriticky vyjadřovali
k potížím zemědělců v Indii, horníků v Jižní Africe, a zejména ke špatným
životním podmínkám dělnické třídy v Americe.

Dnes žijeme v úzce propojeném světě, jehož propojenost je v důsledku vývoje
dopravních a komunikačních technologií a v důsledku celosvětových, půl století
trvajících liberalizačních procesů větší než kdykoliv v minulosti. Jsem
přesvědčen, že nás to značně obohacuje,ačkoliv ne všechny věci, které k nám
přicházejí ze vzdálených částí světa, jsou pozitivní.

Po pádu komunismu mnozí z nás – jak v bývalých komunistických zemích, tak i
jinde – očekávali světlou budoucnost, konec mnoha existujících problémů, ne-li
konec historie. Realita byla jiná a měla za následek nárůst mezery mezi
očekáváním a realitou a rostoucí deziluzi. Stali jsme se svědky mnoha nových
pokusů potlačit svobodu a otevřenost. Komunismus je věcí minulosti, ale svoboda
a otevřenost se základními principy dnešního světa nestaly.

Před měsícem jsem se s překvapením dozvěděl o rozhodnutí summitu EU garantovat
do konce roku 2007 každému absolventovi či absolventce v kterékoliv zemi
Evropské unie do šesti měsíců po ukončení studia nabídku zaměstnání. Protože by
to nemohlo být zajištěno soukromým sektorem – alespoň předpokládám, že nikoliv
– musí to udělat stát. To pokládám za nový krok směrem k centrálně řízené
ekonomice a společnosti.

Jeden z komisařů EU nedávno předložil návrh na založení fondu EU pro „oběti
globalizace“, čímž byly míněny oběti evropské. To je naprosto absurdní. Já bych
naopak navrhl vytvoření fondu pro oběti evropského protekcionismu v méně
vyspělých afrických zemích.

Co považuji za hlavní hrozby současnosti? Rozhodně ne globální oteplování či
podobné iracionální hrozby ekologů, ani rychlé vyčerpání světových zdrojů ropy,
terorismus, nedostatečné využívání internetu, nedostatek veřejných prostředků
na vzdělání, ani nic podobného. Problém vidím – jako vždy – ve sféře idejí,
v nových verzích víry v etatismus, ve víře ve výhody státního zasahování do
lidských aktivit a v paternalistické přerozdělování příjmů. Problém spatřuji
v politické korektnosti, v problémech současné postdemokratické politiky
založené na uspokojování silných zájmových skupin a nikoliv jednotlivých
(neorganizovaných, protože rozptýlených) občanů, v ambicích těch, kteří se
považují za lepší než jsme my ostatní, a kteří mají pocit, že si zaslouží být
našimi učiteli, vůdci, regulátory či kontrolory.

Považuji za nezbytné slovo environmentalisté prosazovat, abychom to odlišili od
něčeho, co můžeme označit za vědeckou ekologii. Tu já nezpochybňuji. Žádný
ekolog v tomto užším smyslu svobodu neohrožuje. Ale dělá to, když mám být
konkrétní, Al Gore, protože ten využívá obavy lidí, někdy i oprávněné, k
prosazování svých názorů o lidské společnosti, nikoli o klimatu. Proto je v
podtitulu mé knihy otázka: „Co je ohroženo - klima nebo svoboda?“

Tady se nepřetržitě tvrdí, že 99% je pro ochranu klimatu a jen 1% proti. Kromě
několika petic a prohlášení, které v knize cituji, jsem ale například zrovna
dneska (13. 11.) dostal sdělení, že byla v Americe sestavena další petice,
žádající americkou administrativu, aby neratifikovala protokol z Kjóta ani jiné
podobné návrhy, protože chybí důkazy. Zatím ji v USA podepsalo více než 19 000
vědců. Jejich kvalifikací musí podle petice být absolvování studia fyziky na
universitě. Tím chci říci, že údajný vědecký konsensus o ochraně klimatu je
neuvěřitelný mýtus.

Pro politika je lákavé nalézt takové téma jako je ochrana klimatu. Když nemá
skrupule a jistou vnitřní poctivost, musí na to naskočit. To je téma téměř
náboženské, utíká dopředu, netýká se ničeho tady a teď, co by se mohlo
přezkoušet nebo dokazovat. Když protlačíte zákon o ochraně vod, můžete za čas
zjistit, že kvalita vody v rybnících, jezerech a řekách je podstatně lepší než
byla před 20 lety. A co pak? Ale takové celosvětové klima, s výhledem co bude
do roku 2100 - to je ideální útěk od reality.

Považuji za umělé téma vytahování této otázky - visegrádská čtyřka. Řekl bych k
tomu dvě věci, já jsem ve svých kandidátských projevech, v těch třech volbách
zdůrazňoval, že za klíčovou považuji čtyřku, kterou bych nazval S čtyřka,
neboli čtyřku našich sousedů, z nichž dvě jsou země, které patří do oné
visegrádské čtyřky a dvě nejsou těmito zeměmi a myslím, že jsem to říkal z
jasných důvodů a všichni také rozumějí, že pro nás je dneska daleko
podstatnější nalézt co nejrozumnější spoluaktivitu například s Německem, kam
jedu pozítří nebo popozítří na další, třetí z mých návštěv, koneckonců než s
Maďarskem, což není nic protimaďarského nebo antimaďarského, ale o tom podle
mého názoru opravdu není pochyb, takže považuji za zbytečné, abychom dělali z
komára velblouda. Za druhé velmi se bráním tomu, aby mi bylo vytýkáno, že nemám
zájem o spolupráci těchto čtyř zemí, já jsem leckdy kritizoval, že je zbytečné,
aby byla vytvářena jakási fiktivní politická unie mezi těmito zeměmi nebo
politické seskupení, za to jsem velmi bojoval, a myslím, že mi to každý přičte
k dobru, o vytvoření visegrádské čtyřky v tom podstatném, co mělo smysl, a to
bylo vytvoření středoevropské zóny volného obchodu, i když jsem byl nepochybně
jedním ze spolutvůrců, takže ten spor byl spíše spor s panem prezidentem
Havlem, než skutečný spor o spolupráci těchto čtyř zemí, protože to, že se nám
podařilo před, dneska už třinácti lety, vykopat ze země spolupráci v tak
klíčové oblasti, jako je zóna volného obchodu, což mimochodem trvá do dneška,
tak to byl nejlepší úkaz spolupráce oněch visegrádských zemí a myslím, že by to
tak mělo být férově nazýváno. 

Každý by měl říkat, že cesta středoevropská zóna
volného obchodu je ekonomickou složkou visegrádské spolupráce, a to doufám, že
mě nikdo nebude kritizovat, že jsem o ni nebojoval ze všech sil.

Tak, jestli bych něco považoval za úplně mimo debatu o dnešní krizi v Iráku,
tak je to debata, komu se podaří tam dostat nějaké vlivné zakázky, a to, jestli
někdo ospravedlňuje naši účast zakázkami, tak to je něco, co je mi, troufnu si
říci, úplně odpudivé a nepřijatelné, prostě buď chci bojovat v Iráku a pak
nekalkuluji s tím, jestli tam získám dvě zakázky na opravu mostu, anebo mně jde
hlavně o peníze a byznys a jdu do té války kvůli tomu, abych získal dvě
zakázky, to je pro mě naprosto nepřijatelné uvažování, tyto dvě bych věci
totálně, ale absolutně odlišoval a strašně mě mrzí, když někdy slyším v
médiích, že se tyto dvě věci směšují, myslím, že otázka toho, kdo dostane
kterou zakázku v Iráku den poté nebo měsíc poté nebo rok poté, až tam nastane
rekonstrukce, opravdu s tím, co se tam dneska děje, nemá fakt nic společné a o
tom, jestli naše firmy budou schopné, nebo neschopné se tam chytit, to myslím,
že ukáže život, znám stejné diskuse na Středním východě už asi dvakrát, kdy se
jednou pomáhalo Palestině, podruhé, poprvé irácké krizi, potřetí znám stejnou
diskusi, kolik zakázek získáme v Kosově, Bosně, Hercegovině a vím, že jsou to
úsměvné věci, které realizovány nikdy nebyly, a proto prosím, aby to nikdo do
dnešních kalkulací nezatahoval a navíc je to z lidského hlediska podle mého
názoru opravdu nefér a nedůstojné.

Ten, kdo používá pojem „mzdový dumping“ nemá ponětí o ekonomii. Je to
politické heslo.V ekonomii má pojem „dumping“ vždy něco společného se záměrným
snižováním cen. Mzdy v Praze, Bratislavě nebo Varšavě jsou ale skutečnými
mzdami, odrážejícími poptávku, nabídku, daně a množství dalších faktorů. Nikdo
je nereguluje. Jako ministr financí jsem zrušil veškerou regulaci mezd. Mzdová
hladina u nás není výsledkem státní intervence, a to musí Němci pochopit, jinak
je to skutečně problém pro nás všechny.

Výše daní je odrazem výše státních – například sociálních – výdajů.
Různé země mají různé sociálně-politické ambice. A pokud mají Němci velmi
vysoké ambice, musejí mít také vyšší daně. Daně jsou proměnnou, kterou si každá
země stanovuje sama. Daně v České republice jsou bohužel ještě příliš vysoké.
Potřebujeme nižší daně, abychom mohli v dnešním světě přežít.

Proč by měla být Evropa politicky akceschopná? Evropa nemá žádný
démos,žádný politický lid. Německo má politický národ a trvalo mnoho let, než
byl tento německý národ vytvořen. Evropa není politická entita. Z toho logicky
vyplývá, že nemůže mít ani zahraniční politiku. Úvahy o boji Evropy jako
kontinentu proti jiným kontinentům mají orwellovské dimenze.

Pro nás je invaze 1968 jedním z nejdůležitějších a nejčtenějších témat
naší moderní historie. Ale dnes to není otázkou omlouvání se. Tím se nic
nevyřeší. Pro mě osobně to tehdy znamenalo konec mé kariéry. Byl jsem mladý
ekonom, který měl před sebou akademickou dráhu. Najednou jsem se stal vůdcem
anti-marxistů a z Akademie věd jsem byl vyhozen. Dvacet let jsem nemohl bádat
ani vyučovat na universitě. Měli jsme dvě malé děti a protože jsem neměl mnoho
práce, většinou jsem seděl doma. Až později jsem dostal druhou šanci. Ale to
byla téměř náhoda.

Amerika dodržuje zákony. Když se má ve vilové čtvrti jet rychlostí jen 20 km za
hodinu, všichni tak jedou. Když se nesmí prodat alkohol osobě mladší 21 let,
neprodá se. S mladou, asi třicetiletou profesorkou srovnávací politologie jsme
se zastavili na sklenku piva v restauraci (spíše hospůdce) hned vedle
univerzity. Když jsem se divil, že tam nejsou žádní studenti, říkala, že by tam
pivo nedostali a že proto radši dělají pivní „parties“ na kolejích, protože jim
jejich starší kolegové mohou v obchodě nakoupit bedny lahvového piva. Mladá
paní profesorka byla velmi decentně oblečena a i já byl v obleku s kravatou.
Přesto jsme byli – v poloprázdné restauraci – nejprve požádáni o kreditní kartu
a teprve pak jsme dostali pivo. Číšnice si kartu po celou dobu nechala, aby nám
při placení řekla, že vzhledem k malé útratě stejně musíme platit v hotovosti.
Prostě, zvláštní svět.

Amerika je nakažlivá. Nejsem líný, rád běhám za míčem, lyžuji, lezu na hory,
ale nemám rád trochu „narcisistní“ fitness centra, s jejich důmyslnou sestavou
strojů a návodů jak se stát co nejzdravějším, nejzdatnějším a nejkrásnějším.
V Americe jsem však byl ve fitness centru každý den. Nevím, nějak to tam patří
a já se nevědomky přizpůsobuji. A dělá mně to docela dobře.
Překvapuje mne však znovu a znovu, že nás tam znají. Svět je dnes malý, je
opravdu „globalizován“. V den svého odjezdu jsem vešel v malém univerzitním
městě do již zmiňovaného fitness centra a první člověk, kterého jsem tam viděl,
starší pán, mi říká, že mě zná, že mě před osmi lety slyšel kdesi v Kanadě
přednášet. Kde kdo byl v Praze, byly tam jeho děti, sousedé, příbuzní, každému
se Praha nesmírně líbí. Jenom nechápou, co se to děje v naší televizi. Chtělo
se mi říkat, že já to také nechápu, i když by to nebyla pravda. Je to totiž až
moc jasné, ale v Americe těžko vysvětlitelné. 

Velmi souhlasím s jedním ze svých velkých učitelů, s Friedrichem von Hayekem,
že “svoboda nemůže přetrvat, pokud ji každá nová generace znovu nenastolí a
pokud nezdůrazní její hodnotu”. Myslím, že je třeba tuto myšlenku rozšířit v
tom smyslu, že právě teď by toto znovunastolení tématu svobody měli zejména
udělat ti, kteří žili celá desetiletí v nesvobodném komunistickém světě. Důvod
je jasný. Ti, kteří prožili komunismus, byli tímto prožitkem – poněkud
paradoxně – obohaceni a díky tomu nepovažují svobodu za samozřejmost. Jsou
citliví na všechny druhy plíživých, pro většinu ostatních lidí neznatelných
změn, které jim signalizují budoucí možnost oslabení nebo úplné ztráty svobody
ve společnosti, která zůstane nominálně svobodná (protože je netotalitární).

Nesouhlasím s těmi, kteří minimalizují nebo zcela popírají tuto naší
komparativní výhodu, kteří zastávají názor, že bychom měli být stále ještě
jenom poučováni, co svoboda znamená a že bychom se neměli snažit varovat ty,
kteří v minulosti žili jen ve svobodné společnosti. Na jedné straně jsme
životem v komunistické společnosti leccos ztratili, můžeme mít různé předsudky,
některé důležité věci můžeme podceňovat, ale na druhé straně máme unikátní
zkušenost, která by neměla být zapomenuta. Souhlasím s Michaelem Novakem, že
„dívám-li se do dvacátého prvního století, za největší problém považuji
křehkost svobodných společností“ („Awakening from Nihilism“, Indianapolis,
Crisis Books, 1995, str. 41). I já kolem sebe v dnešní době vidím symptomy
postojů, iniciativ a aktivit, které svobodu oslabují a jsem přesvědčen, že by
měly být brány velmi vážně.

Po desetiletích strávených v kolektivistické společnosti lidé jako já věří více
než ti, kteří touto zkušeností neprošli, v prvořadost jednotlivce a jsou proto
frustrováni narůstajícím tlakem postavit individuální práva a povinnosti pod
(či za) skupinová práva a názory. To je dnes na Západě považováno za moderní,
pokrokové a politicky korektní, i když je zřejmé, že to přímo ohrožuje
individuální svobodu.

Spolu s Michaelem Novakem věřím v centrální roli svobody a demokracie a mám
strach, když je právě toto popíráno nebo přehlíženo. Projevuje se to mnoha
způsoby. Například exponenti třetích cest jako Anthony Giddenns (viz jeho „The
Third Way and Its Critics“) najednou bojují za „demokratizaci demokracie“, což
je pro mne radikálně odlišný koncept a projekt než svoboda. Základní pojmy
klasického liberalismu jako svoboda, demokracie nebo kapitalismus nepotřebují
redefinici nebo reinterpretaci, protože jejich původní, to znamená neinovované
významy jsou „dostatečně silné a robustní. Musí však být nepřetržitě
prezentovány, vysvětlovány a obhajovány“ (citát z mého projevu v Centru Jamese
Madisona, Jacksonville, 1995). Jinak budou zapomenuty nebo ukradeny (tím, že
budou naplněny jiným významem).

Věřím klasickému vymezení slova svoboda a nepřeji si žádné zbytečné a už vůbec
ne protikladné inovace jeho výkladu. Dnes velmi módní ideologii lidských práv
(a to nemluvím o radikálním a aktivistickém „humanrightismu“) nepovažuji za
neutrální a nevinný koncept. Vidím v ní alternativní, záměrně poněkud
rozmazanou ideologii či politickou doktrínu.

Věříme-li centrální pozici člověka, pak to znamená, že nemůžeme souhlasit
s ekologickými hesly typu „Země na prvním místě“, ani s falešným a klamajícím
konceptem udržitelného rozvoje. Tento koncept totiž nedává do popředí ani
přírodu, ani kvalitu životního prostředí, ale neskromné konstruktivistické
ambice všech těch, kteří nad námi chtějí získat svou kontrolu. Používají
přírodu a životní prostředí jako svá rukojmí, což se jim docela daří, protože
my všichni máme přírodu a zdravé životní prostředí rádi a proto velmi vysoko na
svém seznamu priorit.

Jsem proti všem druhům diskriminace, protože z vlastní zkušenosti vím, co
diskriminace skutečně znamená, ale nemohu přijmout dnes tak populární princip
tzv. nediskriminace. Připomíná mi to téměř jakobínský koncept absolutní
rovnosti, který je – jak historie mnohokrát ukázala – opakem svobody. Proto
považujeme lidi za „přirozeně si rovné“ a proto velmi důsledně odlišujeme
formální rovnost příležitostí od substantivní rovnosti výsledků. Dlouhou dobu
jsme v naší zemi snili o tom prvním světě, ale žili jsme ve druhém. Proto víme,
že pokus o rovnost výsledků vede ve společnosti k ohromné nerovnosti. Tento
druhý pohled se projevuje v požadavcích garantovat „rovnost před zákonem,
rovnost podle zákona a rovné efekty zákona“ (což je správně kritizováno Sylvií
Le Roy v její „Equality: the Leviathan of Rights“, Fraser Forum, srpen 2003,
str. 21). Koncept substantivní rovnosti je v mnoha kruzích oslavován jako nová
éra společenského pokroku, což je současně založeno na předpokladu, že „stát je
ve své podstatě benevolentní silou, která je povinována garantovat rovné
výsledky redistribucí výhod a privilegií mezi jednotlivci a celými skupinami“
(tamtéž, str. 28). My ale víme, že tak tomu v realitě není a nikdy být ani
nemůže.

Všichni, nepochybně, vnímáme obrovský význam morálky pro fungování lidské
společnosti, ale musíme být proti rétorice morální výsadnosti ze strany
„veřejných“ intelektuálů, vyvolených či pomazaných (v terminologii Thomase
Sowella, Vize pomazaných, New York, Basic Books, 1995) či bohů z Olympu
(v terminologii R. H. Borka, „Judicial Imperialism“, AEI Bradley Lecture, září
2003). Vidíme v tom silný autoritářský postoj těch, kteří nám chtějí vnutit své
názory. Předstírají, že vědí lépe než my ostatní, co potřebujeme a co chceme. A
že vědí, co je pro nás dobré. V roce 1996 řekl Antonio Martino, že „míříme ke
společnosti, v níž budou muset i chodci mít povolení k chůzi, v níž bude
obezita nezákonná a v níž bude Národní stravovací úřad určovat, co budeme smět
jíst“. Tato slova nepovažuji za science-fiction. Vidím je už dnes všude kolem
sebe. My ale nechceme být chráněni před sebou samými. Pro nás je „jádrem
svobody právo definovat svůj vlastní koncept bytí, význam svého života, výklad
světa kolem sebe i pochopit po svém mystérii lidského života“ (Bork, str. 5).

Nikde není psáno, jak má prezident ústavní soudce navrhovat a jmenovat, v
kolika dnech to má být, jestli dohromady, nebo zvlášť. Kritika senátorů oporu v
ústavě nemá a může mít jediný důvod: jejich snahu o politické vyvažování. S tím
ale souhlasit nemohu a musím připomenout, že jsem byl v průběhu své kandidatury
na prezidenta republiky podezříván některými senátory, že jsem to já, kdo chce
Ústavní soud politizovat a kdo na něj chce uplatňovat jakési proporční
vyvažování. Tehdy tito senátoři tvrdili, že má být každý soudce posuzován
individuálně. Nyní na svá slova zapomínají.

Nikde v ústavě není ani slůvkem zmíněno, že by při konstruování Ústavního soudu
mělo dojít k nějakému vyvažování, že by se jeho naplnění mělo řídit nějakým
politickým schématem. Chtějí právě toto senátoři dělat? Já trvám na tom, že se
do Ústavního soudu vybírají jednotlivci a nikoliv věkově, generačně, pohlavím
nebo politicky „vyvážená“ skupina lidí.

Senát má rozhodování o tom, zda mé jednotlivé návrhy přijme nebo nepřijme, plně
ve svých rukách. Nepřísluší mu však Ústavní soud sestavovat a to je veliký
rozdíl. Senátu nepřísluší posuzovat složení soudu, ale vyjadřuje se (a to je
dobře!) k osobám, které mu prezident republiky navrhuje. Pokud by Senát
rozhodoval o složení Ústavního soudu, bylo by právo prezidenta navrhovat
kandidáty zcela formální.

Strašně nerad odkazuji na slavné citáty. Vždycky je v nich vtip, nápad,
myšlenka, ale nejsem si jist, jestli jsou skutečně odrazem reality. Politika je
samozřejmě umění možného, maximální využití prostoru, který máte, využití
relativní politické síly, kterou disponujete. Je o schopnosti negociací,
vytváření dílčích, okamžitých koalic na prosazení daného cíle. Takže něco na
vámi zmiňovaném citátu je. Pokud politik nevyužije maximálně všech možností,
nedělá maximum. Politika rozhodně není prosazování nějakého jednoduchého
apriorního ideálu.

Já bych tak striktně od sebe život a politiku neodděloval. Není pravda, že
člověk žije ve dvou zcela odlišných světech, oba světy se totiž navzájem
prolínají a jeden ovlivňuje druhý. Nepřetržitě a každodenně. Myslím si, že
šance dělat nezbytné jsem měl. Základní kroky vedoucí k rozbourání starého,
z komunismu zděděného systému a nastavení základních podmínek pro systém zcela
jiný jsem měl šanci udělat, přičemž v letech 1990-92 se mi pro to dokonce
podařilo získat nutnou většinu. Společnost samozřejmě vystřízlivěla a začala
mít pocit, že již nejsme v nějaké naléhavé a mimořádné situaci, takže začaly
více a více bujet parciální, velmi hmatatelné zájmy a potřebná jednota na větší
věci a větší kroky se čím dál tím více vytrácela.

Komunikovat politik jednoduše musí. A jestliže politik musí něco dělat, je to
především schopnost dát ve svém rozhodování patřičnou váhu osobnímu vztahu.
Osobní vztah nemůže eliminovat, ale nelze dopustit, aby byl jedinou věcí, která
ho určuje. Považuji za naprosto neuvěřitelné, jak umí prezentovat své osobní
vztahy pan prezident. Asi nikdy nezapomenu na oslavu 28. října 2001. V mém
případě se jednalo tuším o dvanáctou oslavu, přičemž v jednom případě nebyl pan
prezident panem prezidentem, takže v roce 1992 jsem projev pronášel já.
Tentokrát se stalo poprvé, že se náš pan prezident nesešel ani na minutku před
či po svém projevu s nejvyššími ústavními činiteli země, poprvé se rovněž
stalo, že pan prezident nepodal předsedům sněmovny a senátu ruku a neřekl nám
"Dobrý den", případně kývnutím tváře nebo mrknutím oka nenaznačil, že nás vůbec
registruje. Myslím si, že je to z lidského hlediska mimořádnost a
neuvěřitelnost, která přesahuje elementární lidské chápání. To se nevyjadřuji
k projevu, ze kterého čiší jen smutek a nic jiného. Teď mi jde pouze o ten
osobní prvek. A ten se mi zdá naprosto neuvěřitelný.

Hlavně si myslím, že politik, který rozdává přísliby konkrétní, hmatatelné,
okamžité, má obrovskou výhodu před politikem, který slibuje vytvoření podmínek
pro to, aby si každý konkrétní člověk vytvořil svůj konkrétní efekt sám. V tom
je zásadní rozlišnost. Proto rozhazující, rozdávající Špidlové mají o kousek
snazší život než ti, kteří říkají: Máte šanci. Druhým problémem pak je, že ten,
kdo je nespokojen, má vždy o něco větší důvod dávat svou nespokojenost najevo
než ten, kdo je spokojen. To je velmi nepříjemná a velmi lidská věc.

Asi nejsem sám, kdo sleduje útoky na úspěšné lidi. Jestliže si někdo koupí
drahou věc, například auto, většina našich spoluobčanů hovoří o tom, že si
koupil něco, co není pro normální lidi. Z toho lze vyvodit, že každý bohatý
člověk je nenormální?

Závist, která u nás existovala ještě před komunismem, byla v průběhu vlády
komunistů ještě posílena a přetrvává v řadě lidí hlubokým způsobem. Lidé
nechápou, že v průměru -- tady nemluvím o jednotlivostech, které jsou v každé
zemi, době, společenském systému -- ten náš dnešní svobodný systém spravedlivě
oceňuje přínos jednotlivce. Nepřijetí této základní pravdy považuji za
strašlivé neštěstí dvanácti let po listopadu 1989. Jestli se máme vyrovnávat
s minulostí, měli bychom se v první řadě vyrovnávat s tímto, a ne s tím, co
zaznělo ve zmiňovaném projevu našeho pana prezidenta.

Nastartování průměrnosti je skutečně prokletím této země. Takové to české
plebejství, i když má v sobě něco pozitivního (a já nemám rád jeho opak -
aristokratičnost), tak  teď překvapivě ve svobodné éře bují neméně, než bujelo
v érách předchozích. Samozřejmě vím, že k tomu přispělo chování některých
excentriků na té bohatší straně spektra a že toto chování umějí média patřičně
rozmáznout a tím vytvářet image, které lidi moc netěší. Myslím si ovšem, že
každý, kdo o tom přemýšlí, by se měl vrátit k mému původnímu tvrzení, že
v průměru jsou výdělky a platy spravedlivé.

Moc na bohy nevěřím. Spíše bych řekl, že člověk musí sledovat takový ten
kompas, který má v sobě, a neměl by se nechat příliš odchýlit, bez ohledu na
to, jestli všichni bohové v tu chvíli křičí proti němu. Myslím si, že je jeho
povinností, aby šel tou svou cestou. Někde už jsem k tomu dodal slova slavného
blues, ve kterém se říká: "Jdu cestou, po které se práší." Myslím si, že po ní
člověk musí jít.

Přeji všem mladým pěvcům, aby se jim v Karlových Varech líbilo, aby si užili
přátelské atmosféry i radosti z dobrých výkonů, přeji všem návštěvníkům a
posluchačům, aby měli co nejlepší pocit z muzikantského umění všech
soutěžících. Přeji Karlovým Varům, aby jim konání soutěže přineslo obohacení, a
zpestření podzimních dnů.

Jsem rád, že dostavba Pankrácké pláně prochází pozornou, fundovanou i veřejnou
debatou. Jen se obávám, aby se při ní nesetřel rozdíl mezi veřejnou (státní,
obecní) stránkou věci a stránkou ryze soukromou, věcnou, podnikatelskou.
Nemyslím, že by měla probíhat referenda a hlasování ve všech případech, kdy si
soukromý investor chce postavit objekt, který zasáhne do charakteru výstavby.
Takový externalitní efekt má totiž každá stavba. Města, která dnes obdivujeme,
daleko častěji vznikla spontánní iniciativou jednotlivých stavebníků než
moudrým rozvojovým plánem. I v případě Nového Města či Vinohrad veřejná sféra
rozhodovala spíše o půdorysech, stavebních čarách než o tvarech průčelí či o
siluetě jednotlivých staveb.

Myšlenka seskupení výškových budov na Pankráci mě nijak neprovokuje.
Současnou podobu však vidím jako ne zcela logickou a vyváženou, protože
vznikala v dobách socialistického urbanismu v kombinaci s náhodně prosazenými
úkroky v podobě dnešních dominant.
Vůbec si myslím, že by vertikální členění horizontu Prahy nemělo skončit u
aktivit starých sto let. Nechápu puristický přístup, který ořízl původní záměr
stavby hotelu Four Seasons či nového objektu v dolní části Václavského náměstí.

I dnešní doba nejenom může, ale i musí přispět svými dominantami. Naopak se mi
zdá, že tento purismus vede k tomu, že silueta některých čtvrtí pouze kopíruje
přirozený reliéf. K tomu si připočtěme lineární hradby sídlišť a výsledkem  je
naprostá převaha horizontálních linií nad vertikálním členěním.
         Nemyslím si ale, že by v Praze měla nutně vzniknou umělá čtvrť typu
Défense v Paříži. Nemyslím, že bychom si všichni měli sednout na Hradčany či
Žižkovskou věž a odtamtud zkoumat, které panorama bude lépe vypadat. Nechci
město modelovat.

Nemám trému, jestli máte toto na mysli. Tréma nebo strach není můj problém.
Každou akci velmi zodpovědně připravuji, zapletu se do nejmenších detailů - i
jestli pultík, ze kterého mluvím, má být o deset centimetrů víc vpředu nebo
vzadu. Tři měsíce píšu projev, dvacetkrát obrátím každé slovo, až nakonec sám
sebe přesvědčím, že vše je v pořádku.

Mám pocit, že spát se má sedm hodin a dávám si velký pozor, abych nebyl dlouho
vzhůru. Nalézt mě ve dvě ve tři v nočním podniku by se nepodařilo ani nejvíce
investigativním novinářům časopisu INSTINKT. V tomto smyslu mám elementární
sebekontrolu a ve dvanáct chci být každý den v posteli. Vstávám kolem půl osmé
a jdu do práce.

Podívejte, pravomoci prezidenta se vzpírat, ty jsou. Může tím vzpíráním se něco
signalizovat. Celé veřejnosti, těm či oněm politickým subjektům. Já tím dávám
signál, demonstruji, jak se mi vláda ve svém složení i způsobu prosazení líbí,
nebo nelíbí. Nepochybně tím dávám signál politickým subjektům. Je samozřejmé,
že tím něco říkám ODS, vůči které jsem se choval velmi loajálně a nechával jsem
jakoukoli věc, kterou udělala, bez povšimnutí. A poslední věc je, že já jsem si
také vytvářel určité předmostí pro sebe, aby až ta vláda bude eventuálně
fungovat, bylo vykolíkováno hřiště a nastaveny jasné mantinely.

Myslím, že každý ví, že mně vždy šlo o tuto zemi jako celek. Jestli někoho
trápilo, že nemáme sedm měsíců vládu, tak jsem to byl určitě já. To, že to
někdo karikoval, že mi jde o potenciální budoucí hlasy, to mě uráželo možná víc
než cokoli jiného, co se za rok 2006 u nás stalo. Já tento záměr nemám. Úvaha o
tom, že já bych chtěl nevyměkávat a zlobit co nejdéle, to se ode mne nedá
očekávat. Nicméně ten pozdvižený prst tady byl, je a jsem přesvědčen, že byl
více než na místě.

Z období listopadu 2004, tedy z období 15. výročí konce komunismu, jsem na svém
webu našel jen dva své texty. První byl rozhovor pro Hospodářské noviny ze dne
16. 11. 2004 a druhý byl projev v Parlamentu ČR dne 17. 11. 2004. Marně jsem
tam pátral po návrhu na vyznamenávání pivařů, lajdáků a veksláků. Říkal jsem
tam něco úplně jiného, nicméně, ukazuje se, že pro uši pánů Rupnika a Hvížďaly
asi velmi nemilého. Doslova jsem řekl v rozhovoru pro HN, že „polemizuji
s velmi schématickým pohledem, který dělí společnost na hrstku hrdinných
bojovníků proti komunismu a zbytek země jsou kolaboranti. To je schéma, se
kterým zásadně nesouhlasím. Tak jsem ona léta v žádném případě neprožíval“. Mám
strach, že přesně toto schéma oba pánové, kteří si tak notovali ve svém
rozhovoru, zastávají. Konec konců není asi náhodou, že oba komunismus prožívali
mimo naší zemi a že je jejich znalost komunistické éry velmi zprostředkovaná.

V projevu v Parlamentu jsem řekl: „V listopadu 1989 šlo o vyvrcholení delší
dobu probíhajícího procesu, na kterém se podílely a ke kterému různou měrou
přispěly aktivity různých skupin občanů naší země i události kolem nás“. Ano,
jasně jsem tím chtěl říci, že šlo o aktivity různých skupin občanů naší země a
že nešlo o aktivitu jedné skupiny občanů naší země, jak se nám to snaží
namluvit oba pánové. Řekl jsem také, že se bojím i toho, že se u nás začínají
„vytvářet nové mýty“ a že se začíná „minulost uměle zkrášlovat“. I to považuji
za podstatné. Kritická analýza tohoto období je více než potřebná a dosavadní
analýzy jsou více než jednostranné.

Řekl jsem i toto: „Nedopusťme, abychom se na věky rozdělili na skupiny
s diametrálně odlišnou pamětí. Nedopusťme, abychom se rozdělili buď na jen-
viníky a nebo na jen-oběti této éry“, s tím, že jsem dodal: „Nedopusťme ale ani
to, aby byli za jediné skutečné odpůrce tehdejšího režimu a za jeho hlavní
oběti považováni jenom ti, kteří o tom později uměli napsat paměti či knihu
nebo o nichž byla taková kniha napsána. Bezejmenných odpůrců a bezejmenných
obětí ze všech vrstev naší společnosti bylo daleko více“.

Já nechci hodnotit politiky a přiznávám se, a teď bych je chviličku hájil,
že ona to není teoretická šachová partie, kdy máte tři týdny na to, abyste si
vymyslel jeden tah. Hrálo se to v reálném čase, hrálo se to za pozornosti
médií, před televizními kamerami. O tom, jestli každý z těch aktérů v tom či
onom momentu udělal úplně nejideálnější tah, jestli neměl počkat pár dní, nebo
naopak věc uspěchat, to je věc druhá a teď myslím, že trošku nezajímavá.

Opakuji: ČSSD nevyhrála volby a slovo "svůj pokus" je ze vzduchu vzniklý
výrok, který nevím, jak se u nás zahnízdil. Jestli bych to mohl zrekapitulovat:
nechápu nepřetržité úvahy o tom, že druhá politická strana ve volbách by měla
automaticky dostat druhý pokus. To je protimluv, který nevím, jestli někdo může
myslet vážně. Každého, kdo něco takového říká, bych moc prosil, aby za tou
větou udělal čárku, ne tečku a aby říkal: Ano. A když nevyjde tenhle druhý
pokus, tak třetí pokus dejte třetímu v pořadí, což shodou okolností je KSČM. A
vládu by sestavoval Vojtěch Filip. To pan Paroubek, ani pan Škromach, ani nikdo
jiný nenavrhuje. Tak bych je proto prosil, aby nenavrhovali ani tohleto. O tom,
jestli event. všechno skončí tak, že předseda ČSSD bude nakonec předsedou
vlády, to samozřejmě je možné, to já nemohu v žádném případě vyloučit. Nicméně
chtěl bych jasně říci: Máme tři pokusy jmenovat předsedu vlády. Všichni vědí,
že první dva má prezident, třetí předseda Poslanecké sněmovny. První pokus pro
prezidenta téměř není jeho pokus. První pokus zatím vždycky v naší historii
dostala ta strana, která vyhrála volby, která měla nejvíc mandátů. Neboli já
jsem neměl žádný první pokus. Pro mě jmenování vítězné strany a vítězného
předsedy Topolánka byla povinnost, kdy jsem neměl žádné rozhodování. Představte
si na vteřinu, co by se dělo v naší zemi, kdybych jmenoval někoho jiného. Já
myslím, že by si všichni občané, politologové, novináři mysleli, že jsem se
musel zbláznit. A myslel by si to i Jiří Paroubek. Takže první tzv. pokus není
pokusem pro prezidenta, ten je pokusem pro toho jmenovaného předsedu vlády.
Třetí pokus prezident v ruce nemá, takže ze tří pokusů má prezident fakticky
jeden jediný a to je ten tzv. v pořadí druhý.

Já se přiznám, že když jsem byl vybídnut časopisem Time, abych napsal
medailonek o paní Thatcherové, tak jsem přesně nevěděl, co to je a jak to číslo
časopisu bude vypadat. A vůbec jsem netušil, kdo např. všechno byl pozván, aby
napsali medailonek. Můj medailonek o Margaret Thatcherové je tam vedle
medailonku o Helmutu Kohlovi, který byl požádán napsat George W. Bush. A o
Charlesu de Gaullovi napsal Jacques Chiran. Tak jsem si říkal: kdybych věděl,
že jsem v téhleté společnosti.

Víte, já považuji za hrůzostrašnou věc „škromachovštiny“ typu plošných přídavků
na děti, abych si zvolil jeden náhodný příklad. Nicméně dojde-li k tomu, že
většinové rozhodnutí parlamentu zavede dětské přídavky i pro šéfredaktory Mladé
fronty DNES, pak není úkolem prezidenta, aby zkusil zavetovat tento zákon, a
tím zpozdit jeho uvedení do chodu o pár měsíců. Ne že bych to nepovažoval za
fatální omyl, ale vetovat plošné přídavky jen proto, že na ně mám jiný
politický názor, takové právo myslím prezident nemá.

Nemyslím si, že ohledně fenoménu klimatických změn existuje vědecká a politická
jednohlasná shoda. Není shoda ani o jeho příčinách, ani o tom, zda k nim
přispívá člověk a ani o tom, jak lze klima ovlivnit. Povaha klimatických změn
je příliš komplexní a postrádáme dostatečně dlouhé časové řady dat k ověření
různých hypotéz a modelů, které se je snaží vysvětlit.

Číně je oprávněně věnována odpovídající pozornost. Téměř všechny státy světa,
včetně našich hlavních spojenců, reagují na rostoucí význam této země a
rozvíjejí s ní nejen ekonomické, ale i politické vztahy. Vzájemné návštěvy na
vládní i státní úrovni jsou běžnou věcí, už dávno ne výjimečnými, historii
tvořícími kroky (jako tomu bylo na počátku sedmdesátých let při návštěvě
amerického prezidenta Nixona). U nás tomu bylo doposud jinak. Domnívám se, že
je potřebné a pro naši zemi přínosné tento stav změnit.

Na Čínu se – stejně jako na jakékoli jiné místo na světě – nedíváme růžovými
brýlemi. Bez ohledu na nesporný a nezpochybnitelný ohromný rozvoj posledních
let zůstává zemí velkých kontrastů a mnoha problémů. Je to země, v níž má
monopol na politickou moc i nadále jedna jediná strana. Je to země, která se ve
své vnitřní politice neřídí námi zastávanými principy parlamentní pluralistické
demokracie a námi chápaného konceptu občanských práv. Přesto jsem přesvědčen,
že rozvíjet česko-čínské je v zájmu naší země.

V posledních letech se u nás ve vztahu k ČLR vyprofilovaly dva nesmírně
zjednodušené postoje. Jeden říká, že prioritou jsou ekonomické vztahy a šance
na využití nesmírného potenciálu čínského trhu, proto se na nic jiného
nedívejme, zapomeňme na lidská práva, o politiku se nestarejme a rozvíjejme
především byznys. Druhý se naopak domnívá, že ve vztahu k Číně můžeme setrvávat
v přezíravém opovržení majitelů jedné jediné pravdy a mesiášů lidských práv, a
za jediný politicky přípustný postoj z naší strany považuje ignorování,
povýšené mentorování nebo drobné politické provokace. Jsem přesvědčen, že oba
přístupy jsou špatné.

Ve vztazích k ČLR nelze rezignovat na naše přesvědčení o přednostech
standardních demokratických principů a výsostného postavení jednotlivce ve
společenském mechanismu. Úspěch však může mít náš postoj pouze tehdy, stojíme-
li o dialog, a to o dialog založený na respektu k druhé straně. Jak
komplikované je pokoušet se zavádět západní hodnoty, způsoby chování a
instituce v zemích s jinou tradicí a kulturou nás dnes a denně přesvědčuje Irák
(a Blízký východ jako celek). Proto bychom neměli podléhat zjednodušujícím
představám. Čína dosáhla ohromného společenského pokroku. Tak výrazné zlepšení
kvality života tak velkého počtu lidí v tak krátké době je historicky
unikátní.Je v zájmu nás všech, je v zájmu celého světa, aby se tato obrovská
země vyvíjela v pozitivním směru. Svět potřebuje přátelskou a spolupracující
Čínu a normální vztahy s ní potřebuje i Česká republika. Nemáme důvod, abychom
usilovali o něco jiného. Mohou-li mít s Čínou standardní vztahy Německo,
Francie, Rakousko a další naši partneři v  EU, proč ne my?

Nemyslím, že by věci prospělo, kdybych já, jako prezident republiky, psal ve
všech těchto případech omluvné dopisy. Jsem přesvědčen, že náš právní řád
pamatuje v podobných situacích například na odškodnění, jakkoli je mi jasné, že
to neřeší morální a psychologickou stránku věci.

To téma je líbivé, většině srozumitelné. Katastrofy se vždy dobře prodávají,
tady ta extrapolovaná katastrofičnost je dokonce větší, než byla u Marxů.
Nemyslím, že cílem těchto lidí je vědomě omezovat svobodu. Když se budu bavit s
Al Gorem, on to popře. Ale trvám na tom, že to, co navrhuje, svobodu potlačuje.
A že to nedomýšlí, to je smutné.

Ne. Rezonance ve společnosti je samozřejmě dána tím, že se většina světa -
včetně nás - posunula nad subsistenční ekonomickou úroveň. Ale já věřím, že ty
problémy budou vyřešeny samovolně, svobodným jednáním člověka. A není k tomu
potřeba dramatické tahání za brzdu nějakým věrozvěstem, který si myslí, že on
to vidí nekonečně průzračněji než my všichni ostatní.

Biodiverzita může být hodnotou, ale zase - pro člověka! Bez člověka žádnou
hodnotu nemá. Biodiverzita nebo estetická krása skalních útvarů na Marsu
hodnotou o sobě není. Slovo hodnota nemá smyslu vyslovit bez člověka. Není
žádná hodnota "an sich". Není něco mimo člověka existujícího. Nějaké oko tu
mnohost musí pozorovat. Jinak to nedává smysl.

Ekonomie se zabývá vztahy mezi lidmi a ty mají charakter směny a každá směna se
provádí "za něco", vždy je to "něco za něco". Proto se dá ekonomie aplikovat na
nejrůznější lidské vztahy, které nemají nic společného se slovy jako trh nebo
zisk. Ekonomický pohled je mnohem širší, je to průlom, který člověku otvírá
zásadním způsobem obzory.

Ekonomickou racionalitu chápu v širším slova smyslu, než je nějaká
trivializovaná, krátkodobá maximalizace zisku té či oné firmy. Už jsme o tom
hovořili výše. Já si dokonce myslím, že v této věci není nic nad ekonomickou
racionalitou. To neznamená, že ji nemohu vědomě odvrhnout, ale je také jasné,
že instrumentálně je to velmi užitečná hypotéza k uchopení světa.

Kdybych si na chvíli představil, že budu k environmentalistům přátelštější a
přepnu na jejich způsob uvažování, nedovedu si vůbec představit, jak bych
definoval, vymezil "ekologickou racionalitu". To slovo je samo o sobě prázdné.
Určitě to není ponechání náhodného stavu přírody v libovolné vteřině dějin
kosmu, že by toto bylo normou, ideálem, bodem, k němuž se máme vymezovat. Nic
takového nemá smysl.

Nedávno jsem šel v parku v Průhonicích a říkal jsem si, tady je to krásné,
kdyby to teď někdo začal bourat, ničil by přírodu. Ale jakou přírodu? Ten park
tam před dvěma sty lety vůbec nebyl, nebyly tam možná ani žádné stromy. Prostě
není čeho se chytit než lidského pohledu na věc.

Ekologická péče a úspornost je něco, k čemu se já hlásím a hlásit budu. Pan
kolega Jakl může potvrdit, jak se zlobím, když se u něj v místnosti svítí, i
když tam už nikdo dvě hodiny není. Toto je něco, co mi vždy bylo a je vlastní,
i když se to někdo teď určitě bude snažit karikovat.

Já nevěřím tomu, že by to dovážení evianu mohlo být ekonomicky výhodné. Výhodné
to může být pro velmi parciální subjekt, který vyváží z Francie vodu. Ale ze
širšího pohledu to nemůže být ekonomicky výhodné, zejména ne pro spotřebitele,
protože cena evianu je mnohem vyšší než cena japonské minerálky.

Já se také mračím, když přijdu tady v Česku do restaurace, a oni my okamžitě
dávají San Pelegrino, a já říkám ne, já chci matonku, protože stojí x-krát
méně. Někdo si možná myslí, že když je zachycen v Japonsku na fotografii, jak
pije evian, že mu to dává jistý společenský statut.

Na první pohled se zdá, že česká ekonomika je tak trochu hádankou, že je to
jakýsi puzzle, ale možná, že její vývoj až zas tak moc tajuplný není. Důvodem
onoho podivného vývoje naší ekonomiky, a to i v roce 2000, je to, že česká
ekonomika je i nadále natolik zneklidňována zvnějšku, tedy politikou,
hospodářskou politikou, blbou náladou a mnoha dalšími podobnými věcmi, že není
důvod, aby dosahovala vyššího ekonomického růstunež jakého dosahuje. A bohužel
nejde jen o růst. Ukazuje se, že i náš dnešní nízký růst -  a to ještě neznám
data o HDP ve 3. čtvrtletí 2000, ale nemám o nich žádné iluze - je doprovázen
narůstající vnější nerovnováhou, která jeho další pokračování nemálo
zpochybňuje. 

Vůbec to, že ODS vznikla, byl v každém případě největší úspěch. Na teritoriu
těchto zemí ještě nikdy nebyla pravicová strana občanského typu. Měli jsme zde
vždycky strany velmi parciální, velmi zájmově omezené - a proto pohybující se
kolem tří-, pěti-, sedmiprocentní voličské přízně. ODS jako jediná od roku 1918
prolomila tuto situaci a myslím, že je to úspěch historický.

Rád bych použil vašeho deníku k prohlášení, že text mého syna vznikl bez
jakékoli koprodukce se mnou. Dal mi ho jako hotový text. Za druhé, syn, který
má podle mého názoru zřetelné politické nadání, nevstoupil do ODS až do
letošního března či července: předtím to považoval za zbytečné - měl pocit, že
by vypadal jako někdo, kdo je v naprostém stínu svého otce. Když začal vnímat,
že otec z té předsednické funkce odchází, tak se rozhodl přihlásit se o své
místo na slunci. Ano, ony věty nemá z rozhovorů se mnou, má je jako svou čistou
čerstvou zkušenost, kterou zažil za několik měsíců v ODS Praha 8. Mám strach,
že ta zkušenost není nejlepší.

Politická strana je extrémně demokratická instituce. Míra autonomnosti
jednotlivých článků a stupínků je tam daleko větší, než si kdokoli z občanů
nestraníků myslí. Oni si mylně myslí - protože jim to nakukávají někteří
političtí komentátoři - že se rozhoduje v jakémsi vrcholném sekretariátu a
všichni připaží, scvaknou podpatky a dělají to či ono. To opravdu vůbec není
pravda. Prolámat se skrz celou tu stranickou hierarchii až do toho každého z
tisíce dvou set místních sdružení je nesmírně obtížné. A objevíte, že šanci
skoro nemáte.

Mně nikdo nebude vyčítat, že bych byl proti zimním stadionům: to chci říci jako
celoživotní sportovec. Ale i jako celoživotní sportovec vím, že politika je o
volbě - volbě mezi alternativami. Pokud zimní stadion nestaví soukromá firma na
zisk, pokud to dělá obec, pak nejde o nějaké technokratické, inženýrské
rozhodnutí: jedná se o veřejnou věc, o rozhodnutí navýsost politického typu -
jestli je lepší postavit to či ono nebo dát peníze někam jinam. Například z
dvacetitisícového okresního města bude na tom zimním stadionu bruslit třeba
300, 400 lidí: a dělá-li se něco pro těchto 400, tak se to nedělá pro
zbývajících 19 tisíc. A právě o tom je politika.

U Petra Nečase si cením širší záběr, nehonění se za parciálními tématy, má
takovou jistou střízlivost a solidnost. U Vlastimila Tlustého si cením jeho
čistého, průzračného politického vidění, umění politické zkratky, tahu na
branku, schopnosti věci nazvat, vypointovat. Plus evidentní řečnickou
schopnost, která v ODS v dnešní době, myslím, nemá sebemenší konkurenci. U Jana
Zahradila oceňuji to, že na sobě snad nejvíce cílevědomě pracuje a že také
udělal evidentně největší krok sám se sebou. Plus oceňuji, že se někdo tak
zřetelně chopil tématu evropské integrace. A Mirka Němcová je jemná dáma. I
tato tónina je u nás zapotřebí.

Grémií se nebudu zúčastňovat v žádném případě. To neznamená, že bych se neměl
zúčastňovat aktivit ODS. Konec konců jsem poslancem za ODS. Takže jsem
například jako poslanec automaticky delegátem oblastního sněmu ODS na Praze 8,
automaticky jsem delegátem regionálního pražského sněmu, automaticky jsem
delegátem kongresu. Takže nemyslím, že nebudu vystupovat. A jestli bude v úterý
debata v parlamentu o státním rozpočtu, tak nemyslím, že bych neměl vystupovat
v barvách ODS.

Kdybych se náhodou stal prezidentem, tak samozřejmě žádná kandidatura do
Bruselu nepadá v úvahu. Na definitivní rozhodnutí o kandidatuře do Evropského
parlamentu je podle mého názoru rok času. Není třeba se tím dneska uchvacovat.

Tato otázka mě opravdu vůbec nenapadla. A teď si začnu uměle vymýšlet odpověď.
Začnu-li si ji uměle vymýšlet, říkám: prezident má komunikovat s dalšími
ústavními činiteli a s občany vůbec. Ale řekl jsem jasně, že prezident se nemá
plést vládě do vládnutí. A nemá zneužívat svého úřadu, aby se snažil obracet
vládu nějakým úplně jiným způsobem. Bez ohledu na to, jestli je ta vláda
sestavena k jeho obrazu, či nikoli.

Myslím, že příkladem velmi špatné strategie rizikového
managementu je řídit se doporučeními Souhrnné zprávy IPCC o klimatických
změnách. Znamenalo by to úplně opustit pravidla a standardní techniky
rizikového managemetu a analýz nákladů a výnosů a nahradit je
enviromentalistickou “zásadou předběžné opatrnosti”, bez porovnání a zvážení
nákladů a přínosů. Předpokládám, že byste nepojišťoval svůj dům (nebo
automobil), kdyby riziko bylo minimální a pojištění bylo předražené. To je vše.

Je nemožné přesně předpovědět
globální počasí, tím méně klima. Ale můj argument není ani tak o eventuálních
variacích klimatu. Mé pochyby jsou více o impaktu lidských aktivit na globální
klima. Taková přímá vazba se mi – po prostudování stovek knih, článků a studií
– zdá velmi slabá. Právě ve slabosti té vazby je problém. Vzhledem k ní bychom
se měli vyvarovat drastických, dalekosáhlých opatření.

Environmentalisté nechtějí odpovědnost. Odpovědnost není jejich
nápadem, je jedním ze základních atributů lidského chování – pokud ovšem vlády
svou politikou nezačnou stimulovat něco jiného. Na myšlenku odpovědnosti za
škody způsobené ostatním nemají environmentalisté autorská práva. Je to
standardní lidské chování. Environmentalisté - zvláště v případě globálního
oteplování – uměle vytvářejí “škody” (zvýšení teploty) a při tom za ně vnucují
zodpovědnost nám všem. Já jejich “škodám” nevěřím a nejsem svolný s tím, že je
mám platit. Podíl člověka na i tak malém zvýšení teploty (0.6°C v minulém
století) je marginální, pokud vůbec nějaký je.
Říkat, že “stoupenci kapitalismu chtějí svobodu beztrestně vyhazovat svůj odpad
na sousedův trávník” má všechen půvab komunistické propagandy, které jsem si
“užíval” prvních 48 let mého života.

Je velmi populární, a též velmi laciné, vinit “světové velmoci”.
To nedělám. Znám množství velmi malých evropských “mocností”, které jsou více
environmentalistické, než většina “velkých světových mocností”. Problém je v
tom, že mnozí politici – z malých i velkých zemí, podlehli environmentalismu a
používají jej pro své vlastní osobní cíle.

Environmentalismus je skutečně prostředkem pro zavedení
socialistické vlády v globálním měřítku. Znovu opakuji, můj život v komunismu
mi v tomto ohledu dal až příliš velkou citlivost. Argumenty různých dnešních
environmentalistů jsou velmi podobné těm, které jsme slýchávali tehdy.

Nemyslím, že environmentalisté jsou “miliardáři, kteří chtějí
vládnout celému světu”. Obávám se, že nejsou schopni vydělat si tyto miliardy,
to chce velmi tvrdou práci. Souhlasím ale, že propaganda globálního oteplování
je velmi podobná té kolem ptačí chřipky, Y2K, vyčerpání přírodních zdrojů,
přemnožení lidstva atd. To, co chtějí, nepomůže ke globalizaci lidských
aktivit, to, co chtějí, je globální centralizace moci. A v tom je velký rozdíl.
Já jsem pro tu první globalizaci, ne pro tu druhou.

Existují značně velké materiální (a velmi pekuniární), plus ještě
větší psychologické incentivy pro politiky, jejich byrokratické souputníky
podporující environmentalismus. Ten jim dává moc. To je přesně to, co chtějí.
Dává jim to moc organizovat a regulovat naše životy, manipulovat nás. V jejich
environmentalistických postojích není nic nezištného.

nevěřím, že existuje nějaká celosvětová konspirace vlád a
představitelů velkých korporací, které nechtějí zastavit růst emisí
skleníkových plynů. Navíc nejsem přesvědčen, že existuje silná vazba mezi
emisemi skleníkových plynů a globálním klimatem. Taková vazba nemůže být
považována za prokázanou.

“racionální zastánci občanských svobod” (nevadí mi, když jsem
označován jako “klasický liberál”) by měli přestat být “tichou většinou”. Měli
by se ozvat. Měli by odhalovat skutečná nebezpečí spojená s environmentalismem.
Jak naznačuje podtitul mé nedávno vydané knihy “Co je ohroženo: klima nebo
svoboda?, věřím, že ohrožena je svoboda. A svoboda je víc, než malé eventuální
změny klimatu.

Někteří lidé věří v iracionální jevy a děje – někteří v UFO,
někteří na čarodějnice, někteří pohádkám, někteří všemocným vládám a někteří
věří na globální oteplování.
Někteří věří jen sami sobě, nechtějí slyšet jiné názory. Myslí si, že jen oni
vědí, co je dobré pro nás všechny.
Někteří jsou dostatečně motivováni k šíření globální oteplovací hysterie. Ta
jim dává finanční prostředky (to platí zejména pro vědu s ní spojenou), dává
jim dobře placené pozice ve státní službě, dává jim dotace pro výrobu produktů
které – údajně – pomohou globálnímu ochlazování, atd.
Co dělat? Já považuji svou posici v otázce globálního oteplování za normální.
Překvapuje mně, že tolik lidí vidí v tom, že o tom hovořím, “odvahu”. Mluvme
všichni, otevřeně a beze strachu.

Buďme fér. Útok na environmentalismus a jeho mytologii není útokem
na přírodu a životní prostředí. Vykládat jej tímto způsobem je klasický spin.
Šetření energií (jako šetření čímkoliv jiným) je racionální chování. Čím více
ušetříme, tím lépe. Šetrnost ve spotřebě energie je nutná, nešetřit energií je
nerozumné. Otázkou je, kdo by měl rozhodovat o způsobu konzervace? Svobodní
jedinci, nebo všemocné vlády? Jen v tom je problém. Svobodní jedinci v klimatu
svobodného trhu (a to je jediné klíčové “klima”) se chovají daleko
racionálněji, než jejich vlády.

Říkat, že vládní programy povzbuzují vysokou spotřebu energie v USA je
nesmyslné. Říkat, že americkou politiku určují zájmy stavitelů dálnic a
olejářské zájmy je stejně nesmyslné. Velkou spotřebu energie nezapřičiňuje
americká vláda, ale velké bohatství amerických občanů (spolu s dary, kterými
Spojené státy obdařila příroda). Spotřeba energie bude podobná i v jiných
státech, jak se budou blížit k jejich ekonomické úrovni. Ekonomická úroveň je –
pokud je nízká – problémem, ale pokud se zvyšuje, stává se řešením.
Environmentální Kuzněcova křivka to demonstruje zcela jasně a přesvědčivě.

Má kritika Sternových závěrů – a nejsem jeho jediným kritikem –
je založena na seriózních ekonomických argumentech, nejsou to jen aprioristická
prohlášení. Vzhledem k tomu, že se zmiňujete o Wall Streetu, předpokládám, že
rozumíte konceptu diskontní sazby. Je to jedna z kritických proměnných
jakékoliv ekonomiky a její důležitost stoupá tím rychleji, čím hlouběji jdeme
do inter-temporální analýzy. Pro analýzu celého 21. století, o jakou se pokouší
pan Stern, je význam správně zvolených hladin diskontních sazeb fatální. Mnoho
ekonomů velmi výrazně nesouhlasí s diskontními sazbami, které pan Stern použil
pro své modelové simulace.
Příliš nízká hladina diskontních sazeb znamená, že budoucí parametry budou mít
stejnou váhu jako ty dnešní, že jejich dnešní hodnota zůstane zachována až do
roku 2100.
To je ovšem nesmysl. Bude bankovka o nominální hodnotě 1000 (Vašich
jihoafrických randů, nebo amerických dolarů) stejně relevantní, bude mít
stejnou kupní sílu v roce 2100, jakou má dnes? Je mi líto, ale to je přesně to,
co očekává pan Stern.

Ptáte se, kolik environmentálních škod musím vidět, abych byl
ochoten něco dělat? Problém je, že “nevidím” dostatečné a přesvědčivé důkazy
škod, které, jak se domnívám, máte na mysli, a rád bych věděl, zda je skutečně
vidíte, nebo zda jste o nich jen četl.

Opravdu “vidíte” škody způsobené současným oteplováním? Já je nevidím. Byl bych
přivítal více sněhu pro lyžování tuto zimu, ale na druhé straně si zde – ve
střední Evropě – užíváme teď v květnu a červnu velmi příjemné teplé večery.
Vidíte na vlastní oči tání ledovců? Možná vidíte jistý ústup kontinentálních
ledovců, ale ty představují jen 0.6 procent ledu na naší planetě. A právě teď
netají ani v Grónsku ani v Antarktidě.
Když studuji a analyzuji indikátory, které vypovídají o současném stavu
životního prostředí v mé vlasti a porovnávám je se situací v éře komunismu,
vidím neuvěřitelné zlepšení. Zlepšení nenastalo jako důsledek nějakých
“kolektivních opatření”, která zastáváte (a bylo jich za komunistů nemálo), ale
jako důsledek svobody a volného trhu. A v tom je podstata toho, co říkám.

Zaprvé jsem si absolutně jistý, že za třicet let bude otázka globálního
oteplování zapomenuta. Bude to jen krátkou historickou epizodou. Lidé se budou
smát a budou říkat, že lidé v roce 2007 se zbláznili, když mluvili o globálním
oteplování, protože nyní máme naprosto odlišný problém. Takže to je první věc.
Proto si myslím, že má vnoučata si za třicet let nebudou tento problém
pamatovat, tak jak si Vy, nebo většina lidí, pravděpodobně nepamatujete otázku
globálního ochlazování, která byla uprostřed sedmdesátých let tématem dne. A
navíc, pokud by si to pamatovaly, řekly by, že náš děda měl pravdu, když se nám
snažil zabránit dát se špatnou cestou.

Já se starám o to, aby Česká republika byla normální, standardní evropskou zemí
v centru či srdci Evropy. Všichni naši přátelé, sousedé, kolegové jsou členy
EU. Jsme členy evropské komunity a z tohoto úhlu pohledu pro nás absolutně
nepřipadá v úvahu, abychom se na procesu evropské integrace nepodíleli. Ale já
zcela úmyslně říkám „procesu integrace“, protože jeho forma, v současnosti
propagovaná forma, unifikace, je něčím jiným. Velice podporuji evropskou
integraci, ale mám mnoho námitek proti evropskému radikálnímu sjednocování.

My určitě chceme s Ruskem mít přátelské vztahy. Je to velká země, ne příliš
vzdálená od našich hranic. Já znám stanovisko prezidenta Putina nejen
z prohlášením pro media. Mluvil jsem s ním o těchto otázkách. Všichni politici
dělají mnohem silnější prohlášení před televizními kamerami než při soukromých
rozhovorech, ale podstata byla stejná, mám-li být zcela konkrétní. Já pozici
prezidenta Putina rozumím, ale to neznamená, že se nebudeme rozhodovat sami. Je
to naším národním zájmem, který se snažíme hájit a maximalizovat. Jeho výrok je
jedním z  prohlášení, která bereme v úvahu, ale jsem si absolutně jist, že to
nebude blokovat naše rozhodnutí.

Vůči náboženství a církvím přetrvávají různé předsudky, které vyplývají nejen
z doby komunismu či ze starších historických reminiscencí. Nespokojenost
vzbuzuje (právem) i fakt, že dosud nebyla důsledně provedena odluka církví od
státu, protože na provoz církví přispívají v daních i nevěřící. Pokud by
náboženství bylo čistě soukromým statkem, ztratily by tyto různé předsudky
jakýkoli smysl.

Došlo k obrácení celého polistopadového pohybu. A akcelerace tohoto pohybu v
posledních měsících a týdnech je unikátní. Mě jako reálného politika i jako
akademicky uvažujícího člověka téměř děsí, že naši akademici v oboru
společenských věd tento fenomén neuchopili, neanalyzují ho, nepíší o něm
varovné texty. Oni mají jiný rytmus času, politik reaguje do druhého dne, dává
rozhovory. Oni mají rytmus měsíčníků či čtvrtletníků. Chybí mi kvalitní a
hodnotný týdeník, který by umožnil diskusi o těchto věcech v reálném možném
čase. Chybí mi i hlas těchto lidí v současné situaci a šestnáct let již
absentují i jakékoli smysluplné výroky lidí ekonomické profese.

Nepochybně Česká republika relativně funguje. Ekonomický růst je díky absenci
jakéhokoli vnějšího šoku takový, jaký by měl být, a politici často ani necítí
potřebu něco udělat. Je to strašně krátkozraké vidění světa. Je to dívání se
pouze do zítřka, je to zapomínání na to, co se všechno u nás vychýlilo jinak a
co nás vleče a táhne jiným směrem, než si většina lidí vůbec uvědomuje.

Musí se udělat celá řada zásadních reforem. V oblasti penzijního systému,
zdravotnictví, v daních, ve školství, v policii, justici. Všechny tyto naprosto
nezbytné změny se musí dělat v situaci, kdy je prostor k dýchání, kdy ekonomika
funguje. Až dojde k šoku, který postrčí světovou a evropskou ekonomiku a s nimi
i naši do fáze recese, tak se žádné reformy udělat nedají.

Je naprosto nešťastné, co se stalo v diskusi o daňové reformě. Všichni víme, že
daně jsou vysoké a mají být nižší. Všichni víme, že daňová soustava je
nepřehledná a nespravedlivá. Protlačená desítkami či stovkami lobbistických
výsad pro tu či onu malou skupinku obyvatel. To se musí změnit. Ta soustava
umožňuje daňové úniky a vyhýbání se daním. A to těm bohatým, ne chudým, abych
použil slova pana Paroubka. Nejčistším modelovým řešením, které by však mělo u
nás spousty "znečišťujících" výjimek, je model takzvané rovné daně. Z
nezbytného pokusu změnit padesátkrát novelizovaný daňový zákon ovšem vznikla
zploštělá debata o rovné dani. Tím se bohužel podařilo sociální demokracii
otázku daňové reformy totálně zdiskreditovat. Je to strašlivý neúspěch této
volební kampaně.

Chtěl bych hlavně serióznější diskusi o nezbytnosti daňových reforem. Že to
sklouzlo na zploštělou debatu o jednom daňovém modelu, je neskutečný omyl a
neskutečná tragédie. Diskredituje to jakékoli řešení a možnosti v této oblasti
na dlouhou dobu dopředu. Už to vypadá, že to nikdo nemá ve svých volebních
programech a že nikdo nebude schopen svým voličům slíbit, že to udělá během
nastávajícího čtyřletého volebního období.

Moje argumentace se musí točit kolem jednoho jediného slova, o němž byl
listopad 1989. Tím slovem je svoboda. Oproti nesvobodě. Nemůžeme se spokojit s
tím, že máme formálně svobodný režim ve srovnání s režimem evidentně
nesvobodným, kterým byl ten do roku 1989. Padl sice komunismus, ale není
pravda, že svoboda už je navěky. Žijeme ve velmi nestabilním uspořádání, kdy
den za dnem, pomocí legislativních explozí u nás i v celé Evropě dochází k
neuvěřitelnému zesilování moci státu a snaze lidem diktovat a určovat jejich
životy. Možná to lidé nedoceňují, neboť je to velmi postupné, pohybující se po
drobečcích. Jenže z těch drobečků se stal veliký proud.

Jsme dnes v jiném stavu, než jsme byli před deseti lety. Člověk je seškrtáván,
sešněrováván neuvěřitelným množstvím zákazů, příkazů, pokynů, dispozic,
doporučení a direktiv. Mě to strašně bolí a považuji to za zásadní problém.
Jeden z nejvýznamnějších ekonomů 20. století, Ludwig von Mises, udělal mnoho
věcí, ale jedna z nich se váže k tomu, co říkám. On definoval, že mezi
absolutním socialismem a svobodnou společností kapitalistického typu existuje
systém, který nazýval intervencionismem. Tedy systém s nesmírně rozsáhlou
přebujelou státní mašinerií, která ovlivňuje lidský život v milionech věcí.

Strašně bych si přál, aby vznikla vláda, která bude také tento důležitý fenomén
chápat a nebude se zabývat pouze běžným každodenním provozem našich životů.
Jednou jsou to povodně, pak posíláme pomoc do Indonésie po velkém zemětřesení,
pak vznikne CzechTek, pak vznikne paní radikální bojovnice za lidská práva
Kateřina Jacques, pak tohle a tamto. Ten politik má samozřejmě co dělat, vláda
pořád zasedá, nefláká se, ale to je pořád málo. Přál bych si, aby to budoucí
vláda dělala s daleko širším vědomím. Aby každý krok budoucího premiéra byl
nesen s vědomím tohoto.

Jsem velmi rád, že jste byl do čela katolické církve zvolen právě Vy. Vidím ve
Vás pevného zastánce hodnot, na kterých stojí celá naše civilizace, hodnot,
které jsou v dnešním světě tak často zpochybňovány a relativizovány.

Katoličtí věřící a milióny dalších, kteří spolu s nimi sdílejí křesťanské
poselství, ve Vás získávají nejen nového nejvyššího představitele církve, ale i
duchovní autoritu pro dnešní dobu plnou nejistot, obav a pochybností. Jsem
přesvědčen o tom, že ve Vaší osobě usedá na Petrův stolec člověk, který je svou
zkušeností, vzděláním a širokým rozhledem zárukou dalšího úspěšného
pontifikátu.

V sobotu jsem při návštěvě Krkonoš strávil téměř dvě hodiny s jedním velmi
zemitým, zdravým „selským“ rozumem uvažujícím chatařem zapadlé horské chaty, od
níž už opravdu, v nepřeneseném slova smyslu, žádná cesta dál do hor nevede.
Dlouhou dobu mi líčil své každodenní souboje s úřady – se stavebním úřadem, s
KRNAPem, s ekologickými dohlížeči, s obecním úřadem, s energetickými závody,
atd. Myslím, že má ve velké většině případů pravdu na své straně a já bych to
asi viděl stejně jako on. Asi bych se i stejně choval. Stejně jako on se totiž
domnívám, že se necitlivými úředními zásahy nic nevylepšuje, že se nijak
specificky nechrání ani hory, ani životní prostředí, ani bezpečnost lidí, ani
hygiena. Drtivou většinu věcí, které úřady předepisují a vynucují, by každý
člověk stejně udělal sám – např. na chatě, kterou vlastní či provozuje. Měl-li
by méně kvalitní sociální zařízení než je obecně přijatou normou, hosté by mu
tam nejezdili. Zlepšení kvality tohoto zařízení je v jeho zájmu, ne v zájmu
nějakého úředníka. Nejvíce ho pobouřilo – a já dobře vím, že kdekoho – přijetí
nové, „Špidlovy“ pracovní legislativy, která nesmírně zkomplikovala a zdražila
zaměstnávání pracovníků v řadě, zejména menších podniků. Hlavně v oblasti
služeb. Víme to absolutně všichni, neví to asi jen sociálně demokratická vláda,
která tento zákon předložila a spolu s komunisty a lidovci v parlamentu
prosadila.

A tím se dostávám k tomu hlavnímu, co bych chtěl říci. Pan chatař mi řekl
zhruba toto: „To jsou reálné věci a reálné problémy. A vy se tam – myšleno vy,
politici – pořád jen hádáte!“. Já jsem se mu snažil vysvětlit, že se sice
hádáme, ale že se hádáme právě o tyto jeho věci, i když to tak leckdy nevypadá,
resp. i když mu to média předávají poněkud jinak. Ve skutečnosti je celý
politický spor vždy a všude právě o tom. V desítkách či stovkách hlasování se v
parlamentu vede spor právě o těchto „jeho“ věcech, které jsou samozřejmě věcmi
nás všech. Politika je jen a jedině o takovýchto maličkostech. Musí mít dva
jeho pracovníci v kuchyni povinně po čtyřech hodinách přestávku na práci?
Nemají-li ji, má být jako zaměstnavatel trestán za porušení zákona? Může si na
svém vlastním pozemku postavit přenosný dětský lyžařský vlek? Smí po něm
úředník KRNAPu chtít, aby na zbytečně uzavřené turistické cestě, kterou nabízí
opravit a zpřístupnit na své vlastní náklady, ještě postavil na pozemku státu
chemické (suché) záchody? Atd., atd. Ubezpečil jsem ho, že je politika právě o
tom.

Jednal jsem logicky s vítězem voleb, kterého jsem pověřil jednáním, které by
vedlo k sestavení vlády. S předsedou ČSSD Paroubkem jsem dvakrát, vždy hodinu,
hovořil ještě před schůzkou s předsedy všech stran. Pokud si někdo z nich
stěžuje na můj výrok, že nemá dostat šanci při sestavování vlády právě ten
konkrétní předseda ČSSD, tak řeknu něco, co mi možná ani mnoho představitelů
ČSSD nebude mít za zlé. Vždyť celý národ sledoval v živém přenosu jistý projev
jistého politika pár hodin po volbách a celý národ si o tom názor, stejně jako
prezident, jistě utvořil.

Nevidím žádné svázání rukou. Opravdu ničím se nevměšuji do jednání politických
stran. A poznámka ze zákulisí: Mirek Topolánek s úlevou po našem jednání řekl,
že si myslel, že mu dám ještě kratší termín než dva měsíce od voleb. Proto se
mi zdá výrok o svázaných rukách nadnesený. Třikrát podtrhávám, že jednat se
musí, a to bez prezidenta. Jednání musí k něčemu vést. Třeba i s výsledky na
papíře, aby je nikdo nepopřel. Když nedáte nic na papír, tak se nedoberete
žádného řešení.

Ještě řekněte jedno slovo a já položím ten mikrofon, protože buď jednáte
vážným, normálním způsobem před vašimi posluchači s někým, kdo je politikem v
této zemi, anebo vnucujete svůj zaslepený levičácký, téměř bolševický názor. Já
ho prostě přijmout nemohu a tohle slovo bolševický názor je namístě, abych vám
tady v tuto chvíli řekl.

Vy nediktujete mé názory, jestli já mluvím o Americe, nebo o něčem. Nezlobte
se, připusťte, že mám právo mluvit normálním způsobem v tomto vašem
veřejnoprávním médiu. Já jsem náhodou občany této země zvolen do funkce
předsedy Poslanecké sněmovny veřejnoprávně tedy, takže pozor, já jsem se do
toho nevnutil, do této funkce. Dejme si na tato slova pozor.

ODS byla totiž jediná, která se postavila jak proti dotyčnému ustanovení o
zákazu reklamy, tak proti zákonu celému, protože ten obsahoval podobných
regulací mnohem více. Hlasování o zákazu reklamy vypadalo takto: ČSSD 73 pro -
nikdo proti,  KSČM 23 pro – nikdo proti, KDU-ČSL 18 pro – nikdo proti, US 17
pro – nikdo proti, ODS 3 pro – 55 proti. Hlasování o celém zákonu pak proběhlo
takto: ČSSD 73 pro – nikdo proti, KSČM 23 pro – nikdo proti, KDU-ČSL 19 pro –
nikdo proti, US 13 pro – 4 proti, ODS nikdo pro – 58 proti. Na nejbližší schůzi
bude Poslanecká sněmovna o zákonu hlasovat znovu, protože jej Senát vrátil.
Pokud bude hlasování vypadat podobně jako poprvé, bude schválen definitivně a
to bez ohledu na odmítavý postoj poslanců ODS.

Všechny rozhněvané muže i ženy bych moc prosil, aby nepodléhaly dobové mediální
atmosféře a aby se pokoušeli hodnotit politiky a politické strany podle toho,
co skutečně dělají, co prosazují, jak hlasují, čemu brání. Ale asi je to –
právě kvůli této atmosféře – přání nerealistické.

Delegaci Spojených států vedl Harry Truman, venkovský politik z Kansasu, který
se zahraniční politikou žádné zkušenosti neměl a který na počátku konference
působil v hlubokém stínu svého slavného předchůdce Roosevelta.

Američanům však právě v Postupimi začalo docházet, že problémy s Rusy neplynou
z nedorozumění, ale z odlišného charakteru a cílů politiky. V Trumanovi navíc
dostala Amerika politika, který do komplikovaných politologických úvah
intelektuálů z amerického východního pobřeží vnesl jasný a přímočarý postoj a
hlavně odhodlání tvrdě se postavit soupeři, který si ohledy nezasluhuje. Stalin
se i nadále choval velmi ostře a provokativně a tím přesvědčil Trumana, že
rooseveltovská vize spolupracujícího poválečného světa není reálná. Postupim se
díky tomu stala místem, kdy byla nastoupena cesta od válečného spojenectví ke
studené válce.

Vůdcové tří velmocí chtěli na konferenci vyřešit zásadní světové problémy, ale
jejich zájmy již byly velmi rozdílné. Každá z nich nakonec použila práva veta
všude tam, kde měla reálnou moc. Přesto byl vytvořen jistý mechanismus pro
řešení německé otázky a v oblasti reparací byl přijat princip, že každá mocnost
bude uspokojena ze své okupační zóny v Německu. Jedním z mála dalších bodů, na
kterém se velká trojka shodla, byl odsun německých menšin z východoevropských
zemí, který tak jako tak v některých případech spontánně probíhal. Výsledkem
konference byl i závazek SSSR vstoupit do války proti Japonsku.

Iluze o možnostech spolupráce s komunistickou velmocí přesto ve světě umíraly
jen velmi pomalu. Musel přijít až slavný Churchillův projev ve Fultonu v roce
1946 a slavná analýza sovětské politiky od George Kennana v témže roce, které
na Západě a především v USA začaly měnit klima. Musela přijít bolševizace
východní Evropy, především komunistický převrat v Praze v únoru 1948 a
komunistické vítězství v čínské občanské válce o rok později, aby se Západ
rozhoupal k tvrdé odpovědi. Dlouhých čtyřicet let trvalo, než jasné uvažování
dalšího, intelektuály vysmívaného prezidenta pocházejícího z amerického západu,
Ronalda Reagana, konečně ukázalo, že je obávaný sovětský medvěd nahý a že
ústupky a kompromisy s ním nikam nevedou.

Postupimská konference, která měla být tečkou za druhou světovou válkou, se
stala prologem nové epochy evropských a světových dějin. Ta trvala téměř celou
druhou polovinu dvacátého století. Nově se otázky poválečného uspořádání Evropy
začaly řešit až po pádu komunismu ve východní Evropě. My jsme dnes aktivními
spoluhráči.
       
Něco je smůla, náhoda, shoda okolností. To k životu patří a jen nepoučitelní a
nepokorní by se rádi - jednou provždy - pojistili proti všem těmto věcem. Bylo
by chybou do této kategorie řadit i to, co do ní nepatří, chceme-li však
dodržovat přiměřené proporce, neměli bychom na tyto věci zapomínat.
Dále je tu nezdar, neúspěch, omyl či chyba s tím, že i ty jsou v lidské
společnosti nevyhnutelné a neodstranitelné. Neexistují pouze ve společnosti ne-
lidské, ve společnosti ufonů či robotů. Nevolám po alibismu a po omlouvání
všeho a už vůbec do této kategorie nechci zařazovat činy, u kterých je třeba
vyvozovat osobní odpovědnost jiného typu. Nehrajme si však na to, že tato
kategorie důvodů transformačních ztrát neexistuje.

Pak je selhání způsobené nedbalostí, nepozorností, lehkomyslností, nedoceněním
rizika, nepřipraveností na velikost unikátního úkolu. Ani to není vyloučitelné.
Nejsme žádní nadlidé, ale trval bych na tom, že naši otravovači nálad nebyli na
nové úkoly připraveni lépe než my ostatní.

Nakonec zbývá podvod, neboli pokus získat něco nikoli fair způsobem, něco
někomu ukrást, eventuálně něco „vytunelovat“. I to je přítomno v každé době a
v každé zemi. Otázkou je jen a jedině to, zda zásadní společenský otřes toho
typu, který u nás proběhl, možné podvody usnadňuje či zda k nim dává více
příležitostí než je tomu v stabilizované společnosti. Asi ano, ale to z toho
jistě nedělá „nepodvod“. A také to není sebemenším důvodem k tomu, abychom se
s tím smiřovali.

Už slyším, jak mi někdo podsouvá, že chci lakovat věci narůžovo a to snad i
proto, aby lépe vypadal můj podíl na naší současnosti. Ne, nic takového nechci.
Jsem dost kritický k věcem, které trápí naše spoluobčany. Z toho ale neplyne,
že hned musím propadat depresím a pasovat se do role karatele „zkaženého“
světa. Volám „jen“ po seriózním zhodnocení dnešní doby i celého uplynulého
desetiletí. Volám po drobné práci, po obyčejných slovem (místo nepřiměřeného
patosu), po věcnosti, trpělivosti, neokázalosti. Volám po normálnosti. Nenechme
malomyslnost a otrávenost prostoupit naše životy i naše mezilidské vztahy.
Proto prosím všechny politiky, aby přestali pro své partikulární zájmy obětovat
věci mnohem cennější, věci daleko univerzálnější.

Člověku je někdy protivné připomínat a stále znovu vysvětlovat tyto základní, a
pro mnohé zcela samozřejmé, věci. Dnešní zpochybňovači našich devadesátých let
donekonečna opakují slova o neúspěchu, o nevyužité šanci, o ukradené revoluci,
o vytunelování celé země, o blíže nespecifikované možnosti jakési alternativní
transformace, o schopnosti moudrých a vyvolených diktovat vývoj naší
společnosti. My stokrát odpovíme, vysvětlíme, uvedeme spoustu argumentů, ale
tito lidé neposlouchají. Jde proto zejména o to, aby těmto jejich útokům nebyli
vystaveni – bez korekce – ti ostatní. Stokrát opakovaná lež se stává pravdou.

V patnáctém století vyslal český král Jiří z Poděbrad poselstvo k panovníkům
západoevropských zemí, jimž navrhl velmi moderní ideu evropské mírové unie.
Poselstvo, které došlo až do Portugalska, ve své misi neuspělo, ale jeden
z jeho účastníků zachoval popis tohoto putování v cestopise, který se později
stal známým pod názvem „Z Čech až na konec světa“. Je téměř symbolické, že
právě v době, kdy se našim předkům Vaše země zdála být „na konci světa“, se u
Vás začínala psát historie, která pohled na svět navždy změnila a která na
další století postavila Portugalsko z konce světa přímo do jeho středu.

Z historie víme, že pro význam a úspěšnost země nejsou rozhodující velikost,
počet obyvatel a dokonce ani přírodní podmínky. Rozhodující jsou lidé, jejich
odvaha, odhodlání, pracovitost, podnikavost a kreativita. Takových lidí dala
Vaše země světu hodně. Mezi jmény mořeplavců a objevitelů zůstanou navždy
zapsána minimálně jména dvě – Magalhaes a Vasco da Gama – jako ti, kteří
lidstvu otevřeli nové obzory a kteří lidstvo trvale inspirují k hledání a
odvaze. Tak da Gamovu plavbu viděl a oslavil i Váš velký renesanční básník Luis
de Camoes, jehož památce budu mít příležitost poklonit se v průběhu této
návštěvy.

Historie nám bohužel nedává pouze pozitivní příklady. V minulém století byly
oba národy nuceny prožít několik desítek let v nesvobodě a politickém útlaku
sice rozdílné provenience, ale podobného efektu. Obě naše země při překonávání
tohoto dědictví dosáhly obdobných výsledků. Obě jsou stabilizovanými moderními
demokraciemi, obě dosáhly významného pokroku při rozvoji svých ekonomik, obě
jsou členy Severoatlantické aliance a za několik málo týdnů se obě sejdou v
Evropské unii.

Jmenování předsedy a místopředsedů Nejvyššího soudu Ústava České republiky (čl.
62 písm. f) ponechává zcela na volném uvážení prezidenta. To znamená, že
prezident není vázán žádným návrhem kandidátů ani stanoviskem jiného orgánu,
při výběru není omezen pouze na soudce působící u Nejvyššího soudu, rozhodnutí
o jmenování nevyžaduje k platnosti kontrasignaci předsedy vlády nebo jím
pověřeného člena vlády.

Počet místopředsedů Ústava České republiky výslovně nestanoví. Při její
aplikaci je třeba zvolené ústavní koncepci podřídit výklad zákona, přičemž
platí zásada, že obyčejný zákon nesmí více než Ústava. Z ustanovení obyčejného
zákona nelze přeinterpretovat ústavu do podoby, kterou zjevně nemá.

Jmenováním druhého místopředsedy Nejvyššího soudu naplnil prezident svou
ústavní kompetenci, když vyhověl žádosti místopředsedy Nejvyššího soudu, který
jako jediný stál v čele soudu v době dlouhodobé pracovní neschopnosti jeho
předsedkyně a vykonával v plném rozsahu všechny činnosti při výkonu státní
správy soudu.

Jmenování místopředsedů Nejvyššího soudu je výlučným právem prezidenta, o
kterém rozhoduje samostatně, aniž by byl vázán návrhem nebo souhlasem předsedy
Nejvyššího soudu. Jediným limitem je výběr z již ustanovených soudců České
republiky, u kterých je předpoklad, že budou schopni tuto funkci zastávat.
V případě jmenování druhého místopředsedy Nejvyššího soudu nelze argumentovat
ani ústavní zvyklostí ani libovůlí prezidenta. Za správné lze považovat pouze
tvrzení, že po dobu třinácti let měl Nejvyšší soud jen jednoho místopředsedu.
Potřeba jmenovat dalšího místopředsedu nastala zcela nově a proto bylo poprvé
využito příslušné ustanovení ústavy. Nově totiž nastala situace, kdy v čele
vrcholného orgánu soudnictví stál pouze jeho místopředseda (funkce předsedkyni
Nejvyššího soudu zanikla v důsledku odvolání, po jejím reinstalování do funkce
byla v dlouhodobé pracovní neschopnosti). Zřejmě z toho důvodu, aby bylo možné
chod Nejvyššího soudu ve všech situacích zachovat bez oslabení, ústava počet
místopředsedů neupřesňuje. Analogická situace je i u soudů nižších stupňů.
Např. Krajský soud v Ostravě má při 147 soudcích kromě předsedy 6 místopředsedů
a Krajský soud v Brně má při 151 soudcích dokonce 7 místopředsedů. Nelze tedy
zpochybňovat počet dvou místopředsedů Nejvyššího soudu pro více jak 60 členný
sbor.

Pevně věřím tomu, že jsem neudělal pro občany České republiky nic
nečekaného, nic, co by zvrátilo jejich soud o mně. Jsem politikem velmi
srozumitelným, který se chová očekávaně. Věřím, že se to projevilo v celém
roce. I v takové dramatické události, jakou byla vládní krize, jsem se choval
velmi prezidentsky. Nedal jsem ani náznak preferencí pro kteroukoli politickou
stranu nebo pro myšlenky, kterým jsem zasvětil celý život.

V.K.: Pevně věřím tomu, že jsem neudělal pro občany České republiky nic
nečekaného, převratného, něco co by je zklamalo nebo co by zvrátilo jejich soud
o mě, který mají. Já myslím, že v tomto smyslu jsem politikem velmi
srozumitelným, politikem, který se dá dobře přečíst, protože se chová
očekávaně. Já věřím, že se toto projevilo i v celém roce 2005, kdy i takové
dramatické události, jako byla vládní krize, která trošku nespravedlivě je na
konci roku zapomenuta, přestože dominovala prvním čtyřem měsícům roku. Tak i
v této době jsme se choval předpokládám, a většina občanů to přijala, velmi
prezidentsky, a nedal jsem ani náznak preferencí pro politickou stranu či pro
myšlenky, kterým jsem já zasvětil celý život.

Nevím, nevím. To by bylo třeba, aby se řeklo, které politické strany podcenily
výběr kandidátů. Já si nemyslím, že to udělala ODS, ale to nechť posoudí někdo
jiný. Já nevím, jestli strana lidová podcenila svého kandidáta nebo jestli měla
silnějšího člověka, než kterým je Petr Pithart. V jednu chvíli předseda české
vlády, dvakráte předseda Senátu. Já si nemyslím, že lidová strana měla
silnějšího kandidáta. Jestli se neukázal dostatečně silným, to je něco jiného,
ale že by to bylo podcenění, dost dobře nevím. Takže, bylo by možné diskutovat
o jedné politické straně, jestli podcenila.

Považuji za mimořádně důležité, aby vznikl konsensus na co největším možném
společném jmenovateli zájmů občanů České republiky. Jedním z výrazů či
předpokladů tohoto konsensu by mělo být alespoň částečně vyvážené rozložení
politických sil. Pro budoucnost by bylo nebezpečné, kdyby měl v této přelomové
době při levicovém parlamentu a vládě přijít i do prezidentské funkce kandidát
levice či levého středu. Jsem přesvědčen, že by to vedlo k další polarizaci
veřejnosti a že by to výsledek referenda mohlo ohrozit.

To je jedna rovina věci. A za druhé já si myslím, že ta půlka země, která se na
to dívá trošku jinak, než třeba je prezentováno dnešní českou vládou, tak ta by
mohla mít pocit, že je též reprezentována, že to není bez ní rozhodováno v naší
rozpůlené zemi, kde je vládní většina sto jedna ku devadesáti devíti. Tak tam
já si myslím, že kdyby takto vládní většina fungovala i na této referendové
úrovni, to by asi dobře nebylo. Proto pocit, že by byla reprezentovaná výrazně
i ta druhá půlka, by asi bylo dobré. A to byl jeden z důvodů, proč jsem řekl ta
slova, která jsem v tom projevu řekl.

Projevy píši strašně rád a mám jich za rok obrovské množství. A loni jsem
zjistil, že jsem jich udělal nejméně za celou dobu, kterou jsem v té politice,
protože byly najednou dvoje volby. A protože to člověk pronese desítky, stovky
projevů na náměstích, projevů volebního typu, které nepočítám, protože to z
hlavy povídám bez připraveného projevu. A protože byly volby jedny a potom
druhé na podzim, tak myslím, že jsem měl daleko méně těch projevů, takových
těch vážných, napsaných, připravovaných řadu dní.

Rozebíráme všechny možné regionální koalice. Počet mandátů ve všech krajích
končí pětkou: 45, 55 a podobně. Velmi často je možnost koalic 23:22, 28:27.
Mluvil jsem s představiteli všech politických stran - nemyslím komunistů - a
všem se zdají koalice 23:22, 28:27 jako nemožné, nezvládnutelné, nefunkční. To
je jedna nemoc, jedna absence, jedno zlomení si nohy - a většina už není.

Probíhající debata o tom, zda zahájit či nezahájit negociace o vstupu Turecka
do Evropské unie, je poněkud úsměvná, což by tak tragické nebylo, ale ona je
navíc veskrze falešná a to už tragické je. Na straně jedné se tzv. progresivní,
pokrokoví lidé (všech politických směrů a seskupení), honosící se svým
multikulturalismem a politickou korektností, snaží předvést svou všelidskost a
otevřenost (a nediskriminaci) a proto říkají zahájení negociací – ač nic
neříkají o jejich dokončení - své ANO.

Uvažujme proto jen a jedině o tom, zda Turecko přijmout do jedné konkrétní,
člověkem jako vědomý projekt vytvořené, právě teď existující organizace, zvané
Evropská unie. S debatou o Evropě to nesmí mít nic společného, ta se vede jinde
a je o něčem jiném. Při tomto položení otázky je poměrně snadné problém
strukturovat a metodu strukturování nám svými argumenty pomáhají definovat
někteří z účastníků „turecké“ debaty.

Ti, kteří chtějí EU jako delorsovskou-maastrichtskou-ambiciózní ústavou
vybavenou, „ever closer union“ (stále těsnější unii), zcela logicky Turecku
říkají NE, protože s jejich unií je Turecko evidentně nekompatibilní. Měli by
ale své karty otevřeně vyložit na stůl. Ti, kteří chtějí EU jako konglomerát
spřátelených, maximálně kooperujících a blízkých států, stejně logicky říkají
Turecku ANO, protože nevidí sebemenší důvod proč a jak hájit uzavřenost a
exkluzivitu tohoto evropského klubu před těmi, kteří chtějí spřátelenými,
maximálně kooperujícími, blízkými a v mnoha věcech síly spojujícími státy být.

„Obdržel jsem dopis od předsedy vlády, ve kterém mě naléhavě vyzývá, abych
podepsal zákon o registrovaném partnerství. Snaží se ve veřejnosti vytvořit
dojem, že se jedná o problém svobody nebo nesvobody a zrušení diskriminace
„jedné z menšin naší společnosti“.

Na jeho dopis mu odpovím po svém návratu z Olympijských her v Turíně.“

Český národ nikdy nebyl typickým národem bojovníků a válečníků. Své místo v
Evropě si vybojoval mnohem více svým umem, vynalézavostí, vtipem a
houževnatostí. Snad proto se zdá, že v českých dějinách je málo hrdinů. Není
tomu tak. Opravdoví hrdinové v naší zemi žili, jen na ně někdy zapomínáme,
protože tradice uctívání hrdinů se u nás nikdy moc nepěstovala.

Václav Morávek byl voják a byl na to hrdý. Naše nově se formující profesionální
armáda by neměla být složena jen z lidí, kteří prostě chodí do práce jako každý
jiný. Voják musí být vždy připraven pro své spoluobčany přinést i oběť
nejvyšší, musí vědět, proč a pro koho vynakládá své úsilí při přípravě a
výcviku.

Al Goreův ekologický fundamentalismus musel být sesazen z trůnu, na který se v
posledním desetiletí dostal. Zasloužil-li by se G.W. Bush „jen“ o toto, bylo by
to pro historii dost. Doufám však, že ještě není všem dnům konec.

Tak v tomto smyslu, že by byla nějaká výrazná věc, kterou bych teď chtěl
slavnostně deklarovat a říci, že to jsme nestihli a že teď to začneme dělat,
tak to určitě není. Já myslím, že z 90 procent musí to pokračování, samozřejmě
pokračování já si určitě nemohu změnit v noci ze 6. na 7. září a začít říkat a
dělat něco jiného. Navíc si myslím, že to také ode mě nikdo neočekává.

O tom, že Ústavní soud je velmi složitá instituce, jsem věděl. O tom, že nemáme
nadbytek lidí, připravených na roli ústavního soudce, to jsem věděl, že tam je
mnoho osobního, ne každý se, když si postavil nedávno vilu za Prahou, celý
život tady žije, se chce přestěhovat do Brna. Další významný faktor. Že tady
chybí jedna generace, to jsem všechno věděl, takže po té stránce výběru, že
bude obtížný, to jsem věděl stoprocentně. Že si to Senát, to své schvalování,
vezme jako jednu z možností svého největšího zviditelnění vůbec v české
veřejnosti a že to použije, skoro bych řekl i zneužije určitým způsobem, to
jsem až tak nepředpokládal, to je pro mě překvapení, to jsem nevěděl.

Tak my jsme třeba v minulosti s Václavem Havlem měli různé názory na různé
věci, ale myslím, že jsme tu odlišnost názoru vždycky halili do složitých svých
sofistikovaných projevů, kde jsme demonstrovali jiný názor, ale nepouštěli jsme
se do přestřelek, do kterých se pouští dnešní předseda vlády.

Nemyslím si, že má prezident velkou roli na vládě, já občas teda, byl jsem tam
málokrát, ale existuje krom toho také bezpečnostní rada státu, kde je většina
ministrů, takže tam také občas jdu a vidím jednotlivé ministry. Nemyslím si,
dokonce teď mluvím za sebe, nijak jsem to nepovažoval za ideální, když
prezident chodil na vládu a také nemyslím, že to Václav Havel dělal často,
opravdu ne, tento dojem nechci vytvářet, ale nemám pocit, že tohle to mám
dělat.

Nepochybně některé politické strany tuhle debatu budou vytahovat, ani tak ne
pozitivně ze svého hlediska, jako budou to chtít používat jako bič na některé
konkurenční politické strany, toto očekávám. Ale že by to volební kampaň
vyřešilo u nás tento problém, tomu nevěřím.

Myslím, že určitě, nejenom lze, ale je to nezbytné, je to povinností každého
politika, aby něco takového hledal. Já říkám pořád, domluvme se na tom
nejvyšším společném jmenovateli, a co je nad ním, to už, o tom si veďme své
stranické půtky, ale já jsem přesvědčen, že nějaký takový nejvyšší společný
jmenovatel existuje, že není nulový a k tomu právě nonstop vybízím.

Říci, že důchodovou reformu nepotřebujeme, je výrok poněkud zvláštní. To je asi
tak, jako když byste řekla o sobě, že o své zdraví se dneska nemusíte starat a
začnete se starat, až začnete být nemocná nebo něco takového, to prostě tak
není možné. Ta penzijní problematika je spojena s demografickou situací a to
jsou tak dlouhodobé jevy, že když se nezačne něco dělat včas, tak potom do
dorostou úplně jiné generace, s jiným očekáváním, s jinými pracovními návyky a
podobně, ale já bych všem těm, kteří se dneska pokoušejí vést spor o důchodovou
reformu u nás a také hrají na nejrůznější politické zájmy, na nejrůznější
byznys zájmy a tak dále, tak já bych jim všem chtěl připomenout, že opomíjejí
jednu základní věc. A to sice tu, že bez ohledu na to, jaký se zvolí systém
penzijní, důchodový, tak vždycky jediná změna je, že prostě lidé stárnou a
budou muset být motivováni k tomu, aby déle pracovali. Jestli někdo nezačne
dělat svou jakoukoliv důchodovou reformu s touto větou, vytknutou před závorku,
tak pak já, jako ekonom musím prohlásit, že odsouzeny k nezdaru budou všechny
důchodové reformy, které u nás vzniknou. A to, že si to někteří politici
netroufají říci naprosto nahlas a jasně, já myslím, že dělají hrubou chybu.
Jestli vzroste průměrný věk o deset let a nevzroste o podobných 10 let setrvání
v pracovním poměru, tak jsme stejně všichni odsouzeni k nezdaru a já bych si
moc přál, aby touto větou všichni reformátoři nebo antireformátoři, aby
začínali.

Postavení prezidenta republiky a rozsah jeho působnosti a vlivu na veřejné dění
nejsou u nás ani zdaleka dány pouze ústavou. Do značné míry se v nich odráží i
to, co funkci hlavy státu daly takové mimořádné osobnosti jako Tomáš Garrigue
Masaryk, Edvard Beneš a Václav Havel. Tedy lidé, kteří měli vizi, kteří věřili
v demokracii a svobodu a kteří se nebáli svou pravdu a názory prosazovat ani
tehdy, kdy naráželi na nepochopení, nespravedlivou kritiku či dokonce otevřenou
nenávist. I díky nim je v české veřejnosti funkce prezidenta republiky - bez
ohledu na skutečný rozsah jeho formálních pravomocí - spojena s představou
silné osobnosti, schopné zemi nejen reprezentovat, ale také jí jako široce
uznávaná autorita stát v čele.
       
Mezi českými demokratickými prezidenty byly silné, trochu nepoddajné osobnosti
s nespornou autoritou. Mou ambicí by bylo k této tradici něco přidat. Funkci
prezidenta republiky bych chtěl zbavit jistého polomonarchistického nánosu,
který na ní po celých 85 let lpí a její výkon bych chtěl zcivilnit a přiblížit
občanům i moderní době. Je mi zcela cizí představa prezidenta jako hlavy
neformální politické strany prosazující se proti vládě a demokraticky zvolenému
Parlamentu. Je mi cizí představa prezidenta-mentora.
        
Přemýšlel. Tu svou fotografii ve třídách po celé naší zemi vidím jako svou
velkou zodpovědnost. Snažím se, abych nikoho nezklamal. Chtěl bych říci velmi
nahlas, že se na naše školství – na rozdíl od některých jiných lidí – nedívám
s blahosklonnou nadřazeností. Myslím, že není špatné a že by to mělo být
uznáno. Samozřejmě by ale mohlo být lepší. Když se – jak říkáte – z té své
fotografie pomyslně dívám do škol a tříd, leckdy mám strach, že se dívám na
měkkost, nenáročnost, minimalismus, na jití co nejjednodušší cestou.

Učit, vzdělávat, vychovávat, otevírat obzory, nutit přemýšlet je obrovská,
člověka mého typu těšící a obohacující věc. Komunistický režim mi dovolil učit
jen několikrát a to na krátkou dobu, protože se velmi brzy ukázalo, že učím
věci špatné a že studenty kazím. Proto jsem si učitelování nikdy nemohl užít.
Teď v politice je to pro mne – bohužel – jen výjimečná a nesystematická věc.

Učitel musí být obojí, je to rub a líc téže mince. Dodal bych snad jedině to,
že jsem proti přílišnému kamarádství a familiérnosti mezi učiteli a žáky. Jistý
odstup je nutný pro udržení tolik potřebné autority. 

Pro mne jsou toto všechno divná, cizí, nezrozumitelná a zbytečně ambiciózní
slova. Je to ptydepe jisté uzavřené skupiny lidí, kterým my ostatní nerozumíme.
Jsou to jistě slova z kandidátské práce vědeckého pracovníka jakéhosi „Ústavu
školství“ při Ministerstvu školství v éře tuhého socialismu. Já jim nerozumím a
nejsem schopen je komentovat. Bavme se o podstatě věci.

V citovaném rozhovoru jsem měl na mysli výlučně vysoké školství. Koncepční
návrhy změn pro základní a střední školy nemám a ani se je nesnažím mít.
Absolvování základní a střední školy nicméně považuji za „veřejný statek“ (snad
je tento termín používaný ekonomy srozumitelný), čili nemám námitky, že je
základní a střední školství financováno z veřejných zdrojů, tedy z peněz
daňových poplatníků. Říkám-li toto, určitě nejsem žádným libertariánem a různé
– se mnou spřátelené – kruhy v USA by se mnou určitě nesouhlasily. Vysoké
školství naopak nepovažuji za „statek veřejný“. Je to klasický „soukromý
statek“. Proto mi opravdu nejde o „kurikulární“ reformu (slovo kurikulární jsem
ale ještě nikdy neslyšel, a proto ani nepoužil), ale o reformu financování
školství. Sem patří celá debata o školném.

Nevěřím v přínos státních maturit. Spíše bych hlídal elementární kvalitu škol,
čímž říkám nikoli centrálnímu „hlídání“ kvality studentů. Vysoké školy a
následně hlavně pak trh práce kvalitu každého maturanta prověří více než
dostatečně. Absolvování té či oné školy již dnes – bohudík – není nárokem na
zaměstnání. A to je strašně dobře.

Výrazně jsem odlišil základní a střední školství od vysokého školství. Ani
v tom školství základním a středním nemusí být všechno státní, ale problém je,
jak odlišné typy škol paralelně financovat. Buď je možné akceptovat, že státní
školství je „páteří“ školského systému, a pak je třeba říci, že všechno ostatní
je navíc, a že je proto financováno žáky či studenty (resp. jejich rodiči) nebo
je možné prohlásit všechny školy za rovnocenné, žádnou „páteř“ nebudovat a
financovat žáky a studenty pomocí půl století existujícího návrhu Miltona
Friedmana na školské či vzdělávací vouchery. Klíčem je, zda financovat školy
nebo jejich žáky a studenty. Dnešní systém je ale tou nejhloupější a nejméně
efektivní třetí cestou.

Situace v přijímání na vysoké školy se podle mého názoru nezlepšuje. To tvrdit
je naprostá mystifikace. „Pouze“ se přijímá více a více studentů, což samo o
sobě žádným zlepšováním není. Z jiného pohledu – a já od něj nejsem daleko – se
naopak jedná o snižování kvality studia. Situace se zlepší jen a jedině tehdy,
přestane-li být plátcem studia třetí subjekt, to znamená stát.

Nemohu přijmout termín „potřeba více vzdělaných lidí“. To jsem často slýchal za
socialismu, ale dnes tento výrok nemá zaznít. Čí je to potřeba? Těch lidí
samotných nebo někoho jiného? Není to náhodou kvazi potřeba školského
establishmentu?

Stejně nepochopitelný je termín „nároky doby“. Doba nemá žádné nároky. Toto
uřeknutí nebo přeřeknutí se pro mne znamená prozrazení úplně jiného světového
názoru, věřím, že už pozapomenutého. Mimochodem, ani s těmi „nároky trhu
práce“, resp. s poptávkou po práci to není tak jednoduché. Není pravda, že
v současnosti vzniká poptávka jen po práci s vyšším vzděláním. Celé drama
současné Francie je jen a jedině o tom, že Francouzi nechtěli vykonávat nízko
kvalifikované práce a místo toho si „pozvali“ domů imigranty ze severní Afriky.
Struktura práce se – obrovským rozvojem sektoru služeb – vůbec nevychýlila
směrem k více kvalifikované práci. Kdy už si to konečně přiznáme?

Váš citát je velmi nepřesný, nic takového jsem určitě neřekl. Internet je
bezvadně fungující institut, nacházející se ale výlučně na straně nabídky
informací. K tomu nemám vůbec žádný komentář. Poptávku po informacích si ale
vytváříme každý sám a z tohoto důvodu nic proti internetu samotnému neplyne.
Snadnost získání informací díky internetu je obrovským vylepšením, srovnatelným
s vynálezem knihtisku, novin, rádia či televize. Není však náhražkou myšlení,
studia, pečlivé práce.

Termíny „vzdělanostní společnost“ a „znalostní ekonomika“ jsou naprosto prázdná
slova, která nemají vůbec žádný obsah a která podstatu naší společnosti a
ekonomiky karikují. Sám bych je nikdy nepoužil. Důležitost vzdělání a znalostí
platila vždycky, ne až v posledních letech či desetiletích. Tato slova pro
vývoj našeho školství nic neznamenají a nesmějí se stát žádným „guiding
principle“ při uvažování o jeho dnešních či budoucích změnách.

Když jsem se – i pod vlivem informací o tom, že bych byl jediným prezidentem
státu přistupujícího k EU, který by to neudělal a pod vlivem dotazů novinářů,
proč nejedu – rozhodl do Atén jet a podepsat tam za naši zemi přístupovou
smlouvu k Evropské unii, velmi se nahněval náš pan ministr zahraničí a ve
spřízněných médiích se mnou rozehrál nepříjemný, politiky a politiku v očích
veřejnosti zbytečně deklasující souboj. Důvodem evidentně nebylo nic jiného,
než mé rozhodnutí jet do Atén, ač právo podepsat tuto smlouvu nejenom mám, ale
navíc by kdokoli jiný, kdo by tuto smlouvu podepisoval, musel mít moje výslovné
zmocnění. Jak by to asi vypadalo, kdybych tam nejel? Mám pocit, že bych byl
atakován daleko více, a navíc v podstatě oprávněně. 

V Aténách (i jinde) jsem hájil víceméně jen dvě jednoduché teze, které ostatně
- bez jakékoli zásadní změny - hlásám celé desetiletí: první je ta, že vstup do
EU je a musí být racionálním (analýze podléhajícím), nikoli neanalyzovatelným
krokem a proto říkám, že jde o „sňatek z rozumu spíše než z lásky“, druhá je
ta, že preferuji nelikvidaci evropských států a tudíž udržení primárně
mezistátního charakteru EU před vytvořením evropského superstátu. Respektuji,
že má na tyto věci někdo názor jiný, ale trvám na tom, že tento názor říkat
smím, a to jak jako občan, tak i jako prezident. Je si někdo navíc jist tím, že
ví, co si o tom myslí naši spoluobčané? Byla někdy o této věci vedena
celonárodní diskuse? Byly o tom volby? Bylo o tom referendum?

 postojích k válce v Iráku jsem velmi důsledně zastával postoj české vlády a
českého parlamentu a bránil jsem ho – i před některými méně zodpovědnými členy
vlády či parlamentu - aby nezačal být nedemokraticky měněn k obrazu jinému a
jiných. Jestli jsem k tomu něco přidával, pak to byly jen a jedině mé vlastní
argumenty k obhajobě tohoto postoje, určitě ne argumenty k jeho posunu v tom či
onom směru. Je toto populismus, jak psali někteří nebo antiamerikanismus, jak
říkali někteří jiní? Nevím, ale já jsem to z žádných populistických nebo
antiamerických důvodů nedělal. Za populismus považuji naopak některé naše
dnešní hříčky v Iráku. I za antiamerikanismus považuji něco jiného. Určitě
nikoli své, s drtivou většinou amerických postojů se ztotožňující postoje a
názory.

Dlouhodobě mám velmi hezké osobní vztahy s prezidenty našich čtyř sousedních
zemí (které se mými nedávnými návštěvami jen posílily) a myslím, že mám
v těchto zemích i poměrně dobré postavení a autoritu. Proč se u nás někteří
snaží tyto věci popřít a desinterpretovat? V zájmu koho a čeho vystupují? Proč
to dělají? 

V Mnichově jsem nečekaně dostal otázku o amerických základnách v naší zemi.
Odpověděl jsem doslova toto: „Po celou dobu, od roku 1989 až po dnešek, toto
téma u nás nehrálo žádnou roli. Nikdo o něm veřejně nediskutoval. Nikoho v mém
rodinném ani přátelském kruhu nenapadlo na toto téma mluvit. Toto téma je pro
nás absolutně nové. Na základě naší historie jsme velmi citliví na příchod
cizích vojenských jednotek na naše teritorium. Myslím si, že znovuumístění
cizích vojenských jednotek by nebylo vítáno. A skutečně nerozumím tomu, jaký
vojenský smysl by tyto základny měly mít.“ Je to další antiamerické stanovisko?
Je to zásadní stanovisko země? Je to předurčení postojů parlamentu nebo vlády?
Je to kritika USA? Opět si myslím, že by to chtělo trochu více přemýšlet.

Na schůzku do Lán jsem pozval nejvyšší ústavní činitele země (předsedu senátu,
poslanecké sněmovny a vlády) a předsedy všech pěti politických stran,
zastoupených v parlamentu. Šlo o vážné věci naší budoucnosti, šlo o konzultaci,
šlo o možnost slyšet autentické, médii netransformované postoje této vrcholné
politické sestavy naší země. Zhruba stejné schůzky se v minulých letech se
stejnou sestavou (bez prezidenta republiky) odehrávaly na ministerstvu
zahraničí. Vždy se jich – s panem Cyrilem Svobodou a tehdy s Hanou Marvanovou –
zúčastňoval i pan Grebeníček. Přesto teď někteří diskutují jen a jedině o mém
pozvání komunistů. Je to fér? Nebo to je evidentní schizofrénie některých
komentátorů, kteří nechtějí přistoupit na některé prvky naší společenské
reality?

Připomeňme si to trochu. První fází tohoto sporu u nás byla kolem roku 1995
debata o pravé chvíli k plné liberalizaci kapitálového účtu platební bilance,
čili debata o míře liberalizace finančních transakcí. Jestli jsme to tehdy
udělali dobře, si ani dnes nejsem jist. Druhou fází byl (a je) spor o výši
inflace. V obou případech stála naše centrální banka (a spolu s ní údajně
liberální ekonomové a komentátoři) na straně, která chtěla co nejrychleji plnou
liberalizaci kapitálového účtu a nízkou inflaci, ať to stojí, co to stojí. A
ono to také nemálo stálo. Měříme-li to například výpadkem HDP v letech 1997–99
– oproti střízlivému odhadu možného ekonomického růstu ve výši 3% ročně – pak
jsme u ztráty někde kolem 15% HDP (souhrnně, sečteno za tato léta dohromady). A
to je něco jako nám dnes velmi chybějících cca 300 mld. Kč (vynechávám-li další
následné negativní důsledky např. v deficitech státního rozpočtu, při obsluze
státního dluhu, atd.)

Tento problém se nám bohužel vrací. V roce 2002 jsme opět svědky mimořádné
špatné kombinace fiskální a měnové politiky české vlády a české centrální
banky. Jsme svědky obrovského rozpočtového deficitu (s ještě horšími vyhlídkami
do budoucna, protože nám hrozí další špidlovsko-sobotkovské rozpočty), jsme
svědky crowding-out (vytěsňování) soukromých investic, „jen“ privatizačního
přílivu kapitálu, velmi nepříznivé struktury alokace nových peněz v ekonomice,
opožděných reakcí ČNB, posilování koruny a mimořádně nízké inflace.
Inflace je u nás dnes nižší než v EU, ač je „přirozená“ (obvyklá, normální)
míra inflace každé tranzitivní ekonomiky – kromě při recesi – výrazně vyšší než
v ekonomice standardní.(Např. i P. C. Rother z Evropské centrální banky nedávno
řekl, že „velmi nízké míry inflace v tranzitivních zemích jsou suboptimální“,
Journal of Post-Communist Economies, sv. 14, č. 1, 2002). Nízká inflace a ještě
více rychlá dezinflace tlačí output směrem dolů, protože stejně rychle
neklesají mzdy (a různé individuální ceny) a tím vzniká strukturální
nerovnováha a nákladová deflace (jako protipól nákladové inflace). U nás je
navíc téměř pravidlem, že je již řadu let skutečná inflace výrazně nižší než
inflace „cílená“ centrální bankou. Přitom je učebnicovým návodem (viz např.
konference o cílování inflace v americkém St. Louis loni v říjnu), že má být
inflační cíl nižší nejen než očekávaná, ale i než reálná inflace, protože jinak
nemá smysl. U nás je tomu od počátku zavedení inflačního chování opačně.

Dnešní výrazný pokles inflace je varovným předstupněm zpomalující se ekonomiky.
Současně s tím ale přichází druhý varovný signál, kterým je klesající pasivum
obchodní bilance. Je samozřejmě triviální, že je pokles tohoto pasiva – sám o
sobě – příznivým a politicky zklidňujícím jevem. Ale pro každého, kdo je
přesvědčen o existujícím strukturálním defektu naší ekonomiky, kterým je sklon
k růstu pasiva při rychlejším ekonomickém růstu (a naopak), je to signál
varovný, říkající, že se ekonomika zastavuje. Optimisté sice budou hovořit o
dočasně příznivém vývoji cen v zahraničním obchodě a o zlepšující se výkonnosti
ekonomiky, realisté ale musí trvat na tom, že je tento strukturální defekt
krátkodobě nezměnitelný a proto musí pokles pasiva obchodní bilance hodnotit
jinak.

Tak i tak, já vím, že je móda říkat, že někteří, kteří byli oponenty, takže
odešli v roce 1997, ale to já nemohu říci, že je pravda, Jan Ruml, ani Ivan
Pilip nebyli žádní myšlenkoví oponenti, kteří by se v ODS nějakým výrazným
způsobem definovali, to bych si netroufal takto říci a byla, zase toto říkat
bylo módní, po roce 1997, kdy se chtělo zdeklasovat ty, kteří tam zůstali a
dělat z nich nulky a nevýznamné politiky, myslím, že ani to není pravda.

Nevím, jestli je to potřeba takto říkat, já myslím, že má autorita byla v
jistém slova smyslu přirozená, a myslím, že také nekončí minutu poté, co nebudu
předsedou ODS, nebo alespoň doufám, že nebude v tuto vteřinu končit, nebo kdyby
to tak bylo, tak to by bylo velmi smutné i pro mě za celá ta léta, ale to mé
prohlášení bylo jasné, protože vzpomeňte si, co všechno spekulovala média, že
vstoupím znovu do předsednického boje, a když bude zvolen ten či onen, tak
udělám to či ono. Já jsem chtěl poslat jasnou zprávu a tu, já myslím, jsem
sobotním rozhovorem poslal, aspoň tak je to podle mého názoru citováno,
komentováno, kvitováno veřejně, i v rozhovorech, které mám individuálně.

Chtěl bych ještě zmínit dva jevy, které kladu na stranu nákladů měnové unie.
Jednotná měna (bez fiskální unifikace) vytváří prostředí pro fiskální
nezodpovědnost. Dokonce by se dalo hovořit – spolu s Anthonym de Jasay, 2003 –
o fiskálním černém pasažérství: „Každý členský stát eurozóny má na výběr ze
dvou alternativ – buď být černým pasažérem na úkor ostatních nebo být obětí
černého pasažérství druhých“ (str. 2). Ve stejném duchu se Peter Kenen již v r.
1996 ptal, „zda může být měnová oblast větší než fiskální oblast“ (Kenen,
1996). Já si myslím, že nemůže. Má-li země vlastní měnu, fiskální neodpovědnost
je následována trestem. Takový trest ale nenásleduje uvnitř současné eurozóny,
kde je odlišná měnová a fiskální zodpovědnost. Zdá se, že dnešní problémy
fiskálních deficitů některých zemích eurozóny tento argument podporují.

Evropská měnová unifikace je navíc trojským koněm celkové harmonizace
ekonomických pravidel, politik a legislativy v EU. Jsem přesvědčen, že
jakýkoliv problém v eurozóně bude v budoucnu interpretován jako důsledek
nedostatečné harmonizace (jen formální unifikace měny), což povede k další vlně
plíživé harmonizace. Německý ministr financí Hans Eichel to řekl jasně: „Měnová
unie se rozpadne, pokud ji nedotáhneme do důsledků. Jsem přesvědčen, že
potřebujeme jednotný daňový systém“ (Sunday Times, 23. prosince 2001). Takováto
nepotřebná a kontraproduktivní harmonizace (a centralizace), která je pokusem
eliminovat komparativní výhody jednotlivých členských zemí, je pro mne jedním
z nejhrozivějších prvků celého evropského integračního procesu.

Opakuji, že nejsem obhájcem zneužívání měnového kursu ke konkurenčním
devalvacím. Sám jsem na konci roku 1990 radikálně devalvoval československou
korunu (nikoliv však s cílem získat konkurenční výhodu) a bezprostředně potom
jsem zavedl režim fixního kursu. Obával jsem se nastavení kursu na nevhodné
úrovni, ale tehdy existovala silná vůle mít měnový kurs jako kotvu pro
stabilizaci inflace. Obával jsem se však vytvoření nebezpečné rigidity, která
by omezila v budoucnu schopnost čelit vnitřním i externím tlakům a pokusil jsem
se najít optimální okamžik pro opuštění tohoto uspořádání. (Musím však přiznat,
že se mi nepodařilo optimální okamžik najít a zavedení floatingu v r. 1997 se
ukázalo jako příliš pozdě.)

Dnes nám ale vůbec nejde o to stabilizovat inflaci přes měnový kurs. Míra
inflace v České republice je velmi nízká a my potřebujeme flexibilitu
nominálních proměnných a nikoliv jejich rigiditu. Jeden chytrý český ekonom,
dr. Koudelka, bývalý náměstek ministra financí, před 35 roky uvedl argument,
který si dosud pamatuji: „Když vše zmrazíte, můžete sice bruslit, ale nemůžete
provádět racionální měnovou politiku.“ Tento argument použil při debatách o
československé hospodářské politice v šedesátých letech a mně připadá stejně
platný i pro dnešek.

Euro tady je a bude.Neočekávám jeho kolaps, byť dobře vím, že je relativně
snadné měnovou unii rozdělit. Má vlastní zkušenost s ukončením česko-slovenské
měnové unie v únoru 1993 mi říká, že to lze provést bez vážných nákladů, hladce
a efektivně.

Hlavní příčinu problémů vidím v souboji o privatizovaný majetek. Privatizace
zcela postátněné ekonomiky je unikátní a neopakovatelný proces, který je velmi
nevděčný pro politiky (neboť ti jsou osočováni za jeho všechny neúspěchy a za
všechny „privatizační nehody“), ale který je nesmírně lákavý pro ty, kteří
chtějí státem k privatizaci nabízená aktiva co nejlaciněji získat. V naší zemi
jsme vycházeli ze zcela jasné a vědomě zastávané koncepce, že masová
privatizace musí být provedena co nejrychleji, aby nenastala tzv. privatizace
živelná (do rukou existujícího managementu), jako se to stalo např. v Maďarsku.
To se nám zdálo být politicky neúnosné. Věděli jsme, že privatizace musí být
organizovaná, a to na základě jasného a politicky více méně alespoň částečně
konsenzuálně akceptovaného schématu. To se – přijetím privatizačních zákonů
parlamentem – stalo.

Popsat mechaniku tohoto procesu není snadné. Předpokladem bylo prosazení vysoké
míry liberalizace zahraničních finančních vztahů, tedy nejen běžného, ale i
kapitálového účtu platební bilance. To umožnilo rychlé pohyby kapitálu přes
hranice a to v obou směrech, to přispělo k vytvoření nevhodné struktury
krátkodobých a dlouhodobých finančních aktiv a pasiv, to způsobilo příznivý
příliv peněz do země (z makrohlediska), ale současně i zranitelnost v zahraničí
si půjčujících podniků a bank. Ve stejném směru působila i extrémní
liberalizace vstupu na bankovní trh, na trh investičních fondů, pojišťoven,
kampeliček, atd. – s velmi odlišnou a leckdy spornou zodpovědností různých
institucí za vydávání povolení k obchodům tohoto typu.

Nepochybně správná myšlenka nezávislosti centrální banky, která má ve
standardních podmínkách bránit – volebnímu cyklu poplatné – rozhazovačnosti
vlády, vedla v době, kdy byla nezbytností silná a koordinovaná makroekonomická
politika, k parcelaci tvorby ekonomických rozhodnutí. Na politice jakoby
nezávislá a nikomu nepodléhající banka přistupovala k oblastem své kompetence –
tj. k měnové politice i k regulaci bankovního sektoru – posilována vědomím, že
politické důsledky problémů neponese před obyvatelstvem ona, ale vláda.
Projevem tohoto postoje bylo naprosto autonomní stanovování cílů a nástrojů
měnové politiky bez ohledu na politiku vlády a nesmírně ambiciózní představy o
možnostech standardizace bankovního sektoru bez ohledu na dědictví komunismu a
na existující transformační břemena. Aniž by byly brány v úvahu dopady na
finanční sektor, urychleně byla přebírána kompletní regulační pravidla BIS a
jiných mezinárodních institucí, často s odůvodněním, že posilování regulace je
prevencí finančních problémů. Viděl jsem to, a vidím to i dnes, přesně opačně.

Zamýšlím-li se nad motivy tohoto jednání, nemohu nezmínit motiv politický,
pramenící z osobní angažovanosti některých představitelů centrální banky
v mocenských skupinách bojujících o moc ve státě. Dalším byl nedostatek
zkušeností a mechanické přebírání pravidel a předpisů ze zahraničí bez
přihlédnutí k jejich domácím efektům. Dalším motivem mohlo být vědomé ovlivnění
politiky státu a centrální banky zájmovými lobby, a to jak domácími, tak
cizími. Cizí finanční a podnikatelské skupiny, včetně dnes všude ve světě tolik
kritizovaných mezinárodních poradenských a auditorských firem, které při masové
privatizaci s převahou kupónové metody přišly zkrátka, byly velmi vlivné.
Následný vývoj snížil hodnotu bankovního sektoru takovým způsobem, že jeho
pozdější privatizace umožnila de facto obdarování zahraničních investorů českým
státem. Zatímco stát zápasí s ohromnými finančními problémy, noví akcionáři
privatizovaných bank si rozdělují rekordní mnohamiliardové zisky, které ony
„špatné“ banky nyní přinášejí. Velkorysým očištěním stát de facto vyvázal banky
z ekonomiky. Banky nesdílejí problémy klientů, nemusejí se podílet na
restrukturalizaci podniků, aby dostaly své peníze zpět, nemusejí se
svými klienty nést žádné riziko. Stát jim schodkem státního rozpočtu umožňuje
bezrizikové a velmi snadné zdroje zisku. Netvrdím, že tato finanční a majetková
přesmyčka – počínající zvyšováním úrokových sazeb a zpřísňováním regulace
v recesi, pokračující přes očišťování, nucené správy a prodeje a končící
v ziscích na úkor ČKA – byla dopředu plánována. Vznikla spíše synergií zájmů a
příležitostí.

Co říci závěrem? Snad jen to, že mnohodimenzionální proces transformace nemůže
mít žádné jednoduché, monokauzální vysvětlení, ale že je potřebná syntéza spíše
komplementárních než substitučních hypotéz stále ještě věcí budoucnosti.

Nejhorší ze všeho je výklad M. Čermáka, který v citovaném e-mailu zaslal V.
Dlouhému. Výraz political master se mu zdál „nesrozumitelný. Hledal jsem proto
nejbližší vhodný výraz a zdálo se mi trefné použít celkem běžné slovo šíbr.“
Nad tímto výkladem rozum zůstává stát. M. Čermák navíc nabízel dvě možná
řešení. Buď nad tím mávneme rukou a nebo „dáme do příštího čísla krátké
upřesnění“. Myslím, že i toto prozrazuje všechno. M. Čermák hovoří, opět jistě
ne náhodou, o „upřesnění“. Soudný čtenář těchto řádek jistě ví, že nejde o
upřesnění, ale o naprosto zásadní změnu. Navíc by očekával od pánů Čermáka a
Šímy alespoň elementární pokání. To by ale asi očekával moc.

Téměř tři čtvrtiny občanů České republiky svou neúčastí ve volbách jasně
řekly, že je problematika voleb do Evropského parlamentu nezajímá. To je
mimořádně významná informace o Evropské unii a o vztahu občanů České republiky
k ní. Nedostatečná diskuse, ne-li přímá tabuizace diskuse skutečné podstaty
problematiky Evropské unie jak u nás, tak v celé Evropě, vedla téměř zákonitě
k tomuto výsledku. Nízkou účastí ve volbách byl poražen euronaivismus a obhájci
dnešního směřování Evropské unie.

Jako prezident republiky bych chtěl pogratulovat vítězům těchto voleb. I
když to nebyly české parlamentní volby, jejich výsledky mají nemalou informační
hodnotu a tím budou tyto volby mít – ať si to leckdo přeje nebo nepřeje – své
vnitropolitické důsledky. Vládní koaliční strany získaly jen čtyři křesla
v Evropském parlamentu z dvaceti čtyř, které přísluší České republice. To je
výrazný signál, který jim voliči vyslali, signál, který musí brát vážně.

Na návštěvu Čínské lidové republiky jsem přijel jako první prezident České
republiky a v tomto smyslu se jedná o návštěvu historickou. Jak někteří z Vás
jistě vědí, není to má první cesta do Vaší země. Před deseti lety jsem Čínu
navštívil jako předseda vlády a silné dojmy, které jsem si tehdy z této cesty
odvezl, mám stále v paměti. I dnes chci svou návštěvou přispět k prohloubení
vztahů mezi našimi zeměmi a to jak v rovině politické, tak hospodářské.

Jsem přesvědčen, že máme na co navazovat a že bude možné překonat fázi jisté
stagnace, která v našich vztazích na počátku devadesátých let nastala. Poslední
vývoj jak u Vás, tak u nás dává našim vztahům zcela nové perspektivy. My jsme
otevřeni světu a ani náš vstup do Evropské unie neznamená ztrátu zájmu o
neevropské země. Naše země prošla v posledních letech velmi zásadní
společenskou a ekonomickou proměnou a za několik málo dnů se stane členem
Evropské unie. Naše země zcela jednoznačně přijala systém pluralitní
parlamentní demokracie a odstátněné tržní ekonomiky, který Evropu dlouhodobě
charakterizuje. Dynamický ekonomický rozvoj Vaší země učinil Čínu ekonomickou
velmocí a velmi atraktivním a kompetitivním trhem prakticky ve všech oborech.
Rychle se mění i společenská a sociální struktura Vaší země. Jsme si toho dobře
vědomi a chceme být v kontaktu.

Abych to zkratkovitě vyjádřil, mám, za prvé, vážné pochyby o pojmu “znalostní
ekonomika”, za druhé, nevidím žádnou aprioristickou roli pro jakoukoli
technologii (včetně IT) a, za třetí, jsem přesvědčen, že se musíme analyticky
dívat na všechny byrokratické organizace státu a na všechny jejich aktivity,
včetně nákupu IT.

Aby byly mé námitky srozumitelnější, termín “znalostní ekonomika” považuji za
prázdný, nedefinovaný a nedefinovatelný. Je to více či méně propagandistický či
lobbystický termín, který se nemůže stát předmětem žádné vážné diskuse. Stejně
tak nemůže existovat obecná, nespecifická, čistě technická nebo technokratická
diskuse o užití různých typů informačních technologií v různých institucích
veřejné správy v různém časovém období a s velmi rozdílnými a proměnlivými
náklady a výnosy z jejich konkrétního užití. Je také nezbytné říci pár
neromantických slov o “veřejné správě” nebo, řečeno standardní terminologií, o
státu a jeho chování, které vždy není racionální a bohatství zvyšující.

Jsem si samozřejmě více než dobře vědom toho, že se v minulých letech v
mnoha vlivných intelektuálních kruzích hodně mluvilo o posunu k informační či
znalostní ekonomice, ale při vší své fantazii netuším, odkud bychom se tam měli
posouvat. Od jakého typu ekonomiky? Od neinformační, neznalostní ekonomiky?

To možné není. Každá komplexní ekonomika, což znamená každá ekonomika, kterou
známe, každá ekonomika založená na rozsáhlé dělbě práce, na specializaci a na
extenzivní směně zboží a služeb, musela – v každém momentě lidské historie –
optimálně využívat existující, avšak ve společnosti rozptýlené znalosti(zde
používám název slavného, dnes už klasického článku Hayeka: “Užití znalostí ve
společnosti”, který byl prvně publikován již v roce 1945).

Záměrně jsem použil a zdůraznil spojení existující, avšak rozptýlené znalosti.
Podle Hayeka a celé rakouské školy ekonomické teorie problém spočívá v nutnosti
vypořádat se s nutně rozptýlenými znalostmi, tedy se znalostmi, které – ze své
vlastní podstaty – nemohou být ani přemístěny na jedno místo, ani na tomto
místě shromažďovány a skladovány – bez ohledu na to, jak vyspělá je či v té
chvíli bude informační technologie. Jako reakce na tento problém byl vývoj
lidské společnosti vždy spojen s hledáním cest jak zajistit, aby byla ekonomika
informačně efektivní a jak minimalizovat nevyhnutelné transakční náklady, to
znamená náklady sdílení a používání informací.

Byly tyto závěry do důsledků pochopeny? Nemyslím si to a nejsem si jist ani
tím, že my všichni, kteří jsme dnes zde, tento závěr akceptujeme. Musím se
proto ptát, jestli autoři a propagátoři termínu informační nebo znalostní
ekonomika mají úmysl v sousloví tržní ekonomika nahradit právě ono klíčové
adjektivum “tržní”? Obávám se, že někteří z nich to s tímto záměrem dělají a
nerozumím tomu. Předpokládají – tak jako socialisté starého ražení – že čím
komplexnější ekonomika je, tím více potřebuje viditelnou ruku státu a tím méně
stačí neviditelná ruka trhu? To by byl jejich další omyl, protože právě opak je
pravdou. Doufají snad, že moderní a sofistikované informační technologie mohou
nahradit trh? Jestli si to myslí, jejich neporozumění podstatě lidské
společnosti je ještě větší.

Musím proto zopakovat, že termín tržní ekonomika je vhodný, zcela patřičný a
plně dostačující, což znamená, že – i přes současný enormní technologický
pokrok především ve Vašem oboru – tento termín nepotřebuje žádné inovativní
předefinování. Více než 15 let po pádu komunismu bychom neměli zapomínat na to,
na čem byl založen, neměli bychom se vracet do světa předekonomických,
neekonomických nebo antiekonomických myšlenek a opakovat minulé, velmi draze
zaplacené zkušenosti s ekonomickými systémy, které chtěly zrušit nebo radikálně
potlačit tržní mechanismus. Nechci tvrdit, že se do tohoto světa posouváme
právě teď, ale bující nezodpovědná nekonzistentnost postmoderního myšlení mě
varuje – a měla by varovat všechny z nás – že jde o možný budoucí scénář.

Co se týče moderních informačních technologií samotných, jsem přesvědčen,
že předpokládat, že jejich aplikace je a priori “dobrá” a proto vhodná vždycky,
je podobnou myšlenkovou chybou. Rozhodnutí investovat do jakékoli technologie
(či implementovat jakoukoli technologii) by se mělo řídit osvědčenými, dobře
známými pravidly a principy. Informační technologie nejsou výjimkou, i když je
mnoho sporů a nejasností ohledně ekonomie informací, ohledně ekonomie
nestandardního zboží, i ohledně síťových odvětví. Sama technologie ale nic
neznamená.IT je jedna z technologií a její použití či nepoužití je standardním
problémem volby, standardním problémem ekonomie.Její přínos k outputu (či
meznímu produktu) jakéhokoli typu závisí na mnoha dalších věcech. Její použití
podléhá stejnému zákonu klesajících mezních výnosů, tak jako použití každého
jiného produktu. Její případné příliš rozsáhlé použití přináší nízké a někdy
dokonce negativní mezní výnosy, což naznačuje neplatnost populárního hesla: čím
více IT, tím lépe.Doufám, že vaše konference dospěla k jiným závěrům.

Na závěr bych chtěl říci pár slov o těch, kteří informační technologie
kupují a používají. Odborníci na IT mluví o veřejné správě (nebo o vládě)
neutrálním nebo neutralistickým způsobem a já chápu, že to tak dělat musí.
Jejich přístup je založen na obvyklém vztahu k zákazníkovi, neboť IT je
obchodovatelná komodita stejně jako každá jiná. Jako každý jiný zákazník je
veřejná správa považována za racionálně se chovající entitu, maximalizující
produkt (jakkoli definovaný) s tvrdým rozpočtovým omezením. Předpokládá se
tedy, že je poptávka po IT ze strany veřejné správy založena na rigorózních
ekonomických kalkulacích. Obávám se, že tomu tak není.

Veřejná správa je ve své podstatě typickou byrokratickou organizací, která
nemaximalizuje žádný „produkt“, ale své přežití a své zvětšování a která
funguje s měkkým rozpočtovým omezením.Víme – alespoň od Janose Kornaie – že
měkké rozpočtové omezení vede k převisu nabídky a nadužívání všech vstupů (a
zdrojů). Pro dodavatele to samozřejmě vytváří ráj. Je pro ně snadné přesvědčit
zákazníka, aby koupil, protože neutrácí své vlastní peníze. Množství peněz,
které má k dispozici je výsledkem líbivých politických her, které mají za cíl
maximalizovat množství voličů, což je chování, které nevyhnutelně doprovází
každý standardní demokratický parlamentní systém. To ukázala ve svých pracích
velmi průkazně zejména Škola veřejné volby (Public Choice School), která se – v
posledních desetiletích – stala jednou z nejproduktivnějších odnoží ekonomické
vědy.

Moderní informační technologie bezpochyby svět změnily a měnit budou a mé
poznámky neznamenají, že si toho nejsem vědom nebo že vystupuji proti jejich
používání a proti jejich dalšímu rozvoji. Jsem proti něčemu jinému. Jsem proti
pseudo-vědeckým klamům, které slibují jednoduchá řešení složitých lidských
problémů. Víra ve všemohoucnost moderních IT je jedním z nich. Nic nového a
objevného v tom není, je to opakování starých známých věcí. Nedaří se nám se
jich však zbavit, protože intelektuální prostředí naší doby spolu s hluboce
zakořeněnými zájmy techniků, technokratů a „veřejných intelektuálů“ nás k nim
stále vrací. Jsme díky tomu svědky vzniku další vlny progresismu, scientismu,
technologického futurismu a dokonce i antiliberálního mysticismu. Neříkám, že
mezi moderními informačními technologiemi a těmito politickými, kulturními a
ideologickými postoji a utopiemi existuje vztah příčiny a následku, ale protože
IT je vrcholem ledovce moderních technologií, její role nesmí být podceňována.
Z tohoto důvodu musím varovat před nadužíváním IT spíše než před jejím užíváním
nedostatečným. Mluvit o tom, a zvláště mluvit o tom na vaší konferenci, ale
znamená foukat proti větru.

Nicméně, pevně věřím, že právě ve dnech 400. výročí vydání Dona Quijota de la
Mancha, musíme „foukat“ proti všem líbivým mýtum naší doby. A musíme se také
pokusit porozumět rozdílu mezi informacemi, znalostmi a moudrostí. T. S. Eliot,
známý anglický básník amerického původu, se jednou zeptal: ”Kde je moudrost,
kterou jsme ztratili znalostmi? Kde jsou znalosti, které jsme ztratili
informacemi?“ Věřím, že Vaše konference nám dá odpovědi i na otázky tohoto
typu.
Nejsem „jenom“ kritik evropské měnové unie. Jsem „také“ ekonom, který se
teoreticky otázkám měny, peněz, inflace, makroekonomie, měnové politiky a
centrálnímu bankovnictví věnoval celý svůj profesionální život. Téměř 17 let
jsem také pracoval ve Státní bance československé a už v sedmdesátých letech
jsem formuloval a publikoval svá první „měnová kritéria“. Několik let jsem byl
ministrem financí, který se pokoušel co nejdéle udržet společnou
československou měnu a díky tomu si více než kdokoli jiný uvědomil řadu
zásadních, ne příliš snadno splnitelných podmínek pro smysluplnou existenci
společné měny dvou či více nepříliš sourodých zemí. Jsem také profesorem v
oboru financí na Vysoké škole ekonomické v Praze. O tématu společné evropské
měny jsem v minulém desetiletí mnohokrát publikoval své texty doma i
v zahraničí.

Evropský komisař pro měnové záležitosti Joaquín Almunia v rozhovoru pro týdeník
EURO uvedl, že dnes země eurozóny zažívají nejnižší úrokové sazby za život jeho
generace. Měnová politika Evropské centrální banky tedy podle něj podporuje
hospodářský růst. Vy uvádíte, že ekonomický růst se za dobu existence eura
zpomalil. Neměli bychom však spíše zkoumat to, jak se současná měnová politika
může projevit na budoucím růstu?

Je-li právě v době prvních let počátku dvacátého prvního století nominální
úroková míra relativně velmi nízká, a to pravda je, je to primárně způsobeno
mimořádně nízkou mírou inflace. Ta – celosvětově – po její nečekaně vysoké
úrovni v sedmdesátých a osmdesátých letech, v éře stagflace, zažívá nyní
unikátní éru, podobnou počátku let šedesátých. Příčin tohoto fenoménu je mnoho,
ale souvislost tohoto už skoro dvě desetiletí trvajícího jevu s existencí eura
na počátku této dekády je naprosto nulová.

V ekonomice jde o reálnou úrokovou míru (a s její výší už to není ani zdaleka
tak jasné) a hlavně o vztah této reálné úrokové míry k ceně kapitálu, k jakkoli
definovanému výnosu z kapitálu, k míře zisku, k mezní efektivnosti kapitálu
(abych potěšil – jestli ještě existují – nějaké zbývající keynesiánce), atd.
Historicky bezprecedentní stagnace ekonomického růstu v Evropě v posledním
desetiletí – od třicátých let – nabízí velmi pravděpodobnou hypotézu, že je i
výnos z kapitálu v této době mimořádně nízký. (Obecně přece platí, že se tato
míra výnosu rovná tempu ekonomického růstu na makroúrovni.) Proto si vůbec
nemyslím, že jsou reálné úrokové míry v dnešní evropské realitě příliš nízké. A
proto bych ani nechtěl hodnotit eventuální přínos Evropské centrální banky
k podpoře ekonomického růstu. Konec konců, ekonomický růst se v současnosti v
Evropě téměř nekoná. Ani bych ale Evropské centrální bance takové aktivistické
úkoly nechtěl dávat. Zůstal bych radši u velmi opatrných monetaristických
pohledů na věc.

Je evidentní, že Česko zaostává za většinou zemí eurozóny v ekonomické úrovni,
má nižší mzdovou i cenovou hladinu. Je však nutné, aby se stoprocentní
konvergence v této oblasti dosáhlo ještě před zavedením eura? Pokud ano, proč?

Po zavedení společné měny – při naší velmi odlišné mzdové a cenové hladině od
její výše v zemích měnové zóny – hrozí, že „konvergence“ cenových a mzdových
hladin proběhne příliš rychle a že navíc nemusí proběhnout ve vhodné sekvenci.
Ceny a mzdy mohou růst či dokonce „skočit“ velmi nestejným tempem.

Neutralitu těchto spontánních pohybů (v obdobném smyslu se v ekonomické vědě
hovoří o „neutralitě peněz“ nebo o „peněžní iluzi“) není nijak a nikým možné
zařídit. V tom máme jistou nezapomenutelnou zkušenost z období bezprostředně po
liberalizaci cen (a mezd a zahraničního obchodu) na počátku devadesátých let.
Pamětníci si jistě vzpomenou, že ceny vzrostly více než mzdy a že tím byly –
napůl záměrně, napůl nezáměrně – vytvořeny tzv. transformační polštáře, které
měly naši ekonomiku chránit a přispívat k její dlouhodobé stabilitě. Byly
obranou před liberalizačním šokem.

Potřebujeme eurový šok? Zaslouží si ho naše ekonomické subjekty? V čí prospěch
budou tyto samovolně vzniknuvší polštáře fungovat? I v tomto případě se dá
očekávat, že budou ceny flexibilnější než mzdy. Je to v našem zájmu?

Nevím. Já obecně nejsem televizním divákem a ani netuším přesně, kdy to běží a
jak to běží. Viděl jsem ...

Já nejsem příznivcem tohoto žánru, určitě ne, ale na straně druhé, regulace
nikdy nepomůže. Ta si stejně nalezne své místo někudy a nikdy regulátoři
nevyhrajou. Takže já jsem proti tomu. Kdo to chce regulovat, tak má velmi
jednoduchý regulátor každý v ruce, každý z občanů téhle republiky, ten
regulátor se jmenuje dálkový ovladač televizního přístroje a ať si každý tu
televizi ovládá sám sobě.

Tak vtipy jsou nezakázatelné. Ty myslím, že by žádný rozumný člověk neměl
zkoušet zakazovat. Playback, nad užíváním playbacku, chraň bůh, že by mě
napadlo to zakazovat. Ale kdybych občansky k tomu měl vyjádřit svůj názor, tak
bych řek, méně playbacku by bylo lepší.

No já fakt nevím, to mě možná někdo z právníků poradí, ale to je jedno. V
každém případě je to zhruba polovina. Já si to uvědomuju, že to je polovina. Na
straně jedné si nemyslím, že do druhé poloviny nastoupí jiný Klaus, který se
bude jinak chovat, něco jiného říkat, změní názory, to určitě ne. Na straně
druhé člověk také v průběhu času se něco naučí, moudří lecjak, leccos si už
vyzkoušel...

To se těžko měří a těžko takhle vyjadřuje, ale včera jsme letěli z Islandu a
mimo jiné jsem v rámci té 4hodinové cesty napsal dva projevy někam a ty si vzal
poslední už zase nejužší výběr milostí. To je strašlivá práce, které bohužel,
bohužel, které prostě věnuji obrovské množství času. Taky už se člověk něco
naučil, už umí ty milosti, ty žádosti o milosti číst, už si...

To bych, to by vyžadovalo složitější analýzu. Myslím, že ta čísla jsou zhruba
správná. Já si myslím, že 16, něco přidáváte, ale možná, že někde je tam
problém, jestli je to jeden zákon, on má doprovodný na sebe, já bych jako
myslel, že jsem rozhodoval o 13. Tamty tři jsou takový přívažek k tomu zákonu.
Já za prvé si myslím, že to není nadprůměrný počet, že to je de facto něco jako
pět procent. To se mi nezdá nadměrné plýtvání. Za druhé bych řekl, že u nás to
není skutečné veto, u nás je to vracení. Byl jsem teď na tom Islandě a tam mě
velmi zaujalo, tam se tím neplýtvá. Tam je to opravdu naprosto výjimečná věc,
ten prezident to udělá za své období jednou, dvakrát, ale tam je moc prezidenta
neskonale větší...

Určitě. Já bych stoprocentně řekl, že menšina je bodová věc, bodová, já nechci
říct chyba, on je to jiný názor, velmi často jednotlivostní věci. Myslím, že v
drtivé většině případů z těch 13 to byl souboj s pokusem přeregulovávat lidský
život, něco, co se k nám valí z Evropské unie v nejrůznějších direktivách a co
některé naše politické strany s rozkoší přijímají do svých programů a prosazují
to i u nás. Takže to je určitě ten spojovací můstek.

Ne, já vás nežádám, já jenom, já jsem opravdu už usoudil, že to není možné.
Jestli jsem s ním mluvil, podívejte, já se chovám konzistentně, já neodlišuji
jednání před očima toho člověka a v jeho nepřítomnosti. Já prostě neumím udělat
to, abych seděla na koncertě zahájení festivalu v Českém Krumlově, Hudebního
léta a abych s premiérem Paroubkem o přestávce mluvil a on poodejde vzápětí k
nějakému vedle stojícímu vozu nebo co a tam pronese do Radiožurnálu výroky o mé
osobě, které jsou prostě netušené a ...

Tak první věc bych řekl, nadužívání a velmi snadné používání slova omluva. Já
si myslím, že se slovem omluva šetřme, šetřme s ním každý ve svém osobním
životě, šetřme s ním jako země. Já nemohu přijmout pana generála Jaruzelského,
kterou vyslovil tuto neděli a já myslím, že Karel Steigerwald v Mladé frontě
byl přesný, když říkal, já o tu jeho omluvu nestojím. To se nedá říci teď
omluva. Něco, co ovlivnilo životy na celá desetiletí. Takže první moje poznámka
je k tomu slovo omluva. Jestli si někdo myslí, že řekne promiň a všechno je
vyřešeno, to já si myslím, že takhle...

Tak já zaprvé řikám poznámku obecnou ke slovu omluva. Druhá věc je, že to není
přece jednosměrný, že to není jednos-, pardon, jednosměrný to je, ale že to
není jakoby izolovaný jev a krok. Tento krok se odehrává v obrovském kontextu,
se kterým 15 let velmi dlouze, trpělivě, opatrně bojujeme, hledáme jeho řešení,
dospěli jsme k nějakému vyřešení. S německým kancléřem Kohlem jsem já a týmy
kolem nás rok hledali slova, která jsou ještě patřičná do vzájemných omluv, do
ustoupení jedné strany, druhé strany. Napsali jsme po ročním hledání vyvážené
formulace. Mrzí mě, že jsem si je s sebou nevzal, ale, protože by byl leckdo
překvapen, jak se tam omluvně také mluví o této věci.

Já to v každém případě ocením. Já si myslím, že to byl krok na straně jedné
odvážný a na straně druhé podle mého názoru krok nezbytný, protože bez takového
razantnějšího a většího kroku není možné někdy vůbec v historii ten izraelsko-
palestinský problém vyřešit.

Tak určitě bych polemizoval s tím, že jsme jediná země, ale to nechť odborníci
posoudí. Já si myslím, že žádnou specifickou smlouvu s Vatikánem tak nějak moc
nepotřebujeme. Myslím, že naše vztahy s Vatikánem jsou naprosto normální a není
v tom nic problematického. Přeci ten spor, který u nás vznikl před několika
lety a znova bych chtěl říci, že tu smlouvu zamítl parlament v momentu, kdy já
poslancem nebyl a já jsem teda nehlasoval tam, to jenom pro pořádek. Já jsem
několik měsíců poté napsal svou kritickou analýzu té smlouvy, rozeslal jsem to
ministru zahraničí a předsedovi vlády, předsedovi obou komor parlamentu a pak
se, díky tomu se rozvinula debata, že já jsem hlavní bojovník proti té smlouvě.
Já bych jenom chtěl podotknout, že já jsem se pokusil nevyslovené věci dát
analyticky čistě jasně na papír a hlasování parlamentu proběhlo beze mě v
momentu, kdy já tam nebyl. To jenom pro pořádek, aby bylo, myslím, úplně jasný.
Ale přeci ta smlouva nebyla skutečnou smlouvou o nějakém zlepšení vztahu České
republiky a Vatikánu, opravdu ne. Ta smlouva byla o jistém probojování něčeho,
na co tlačí u nás katolická církev. To se netýkalo česko-vatikánských vztahů.
Já si dovedu představit tu smlouvu, že se dá klidně napsat za dva večery a tři
věty nebo tři formulace v ní nebudou a já bych si jí klidně dovedl představit.

Podívejte, já jsem tak uražen panem Paroubkem, který přestal hovořit, že jsem
prezidentem České republiky a hovoří, že jsem čestným předsedou ODS. Já myslím,
že každý ví, já se nijak od ODS neodtahuji, ale každý ví, že čestný předseda je
funkce asi tak, jako čestný doktorát. Mimochodem dneska jsem dostal jeden
čestný doktorát jedné univerzity v Coloradu a myslím, že kromě kratičké
návštěvy a převzetí taláru a dopisu, kde mě to oznamují, se na tom čestném
doktorátu nic dalšího neděje. Je to prostě jisté uznání. Jisté uznání, osobní
uznání mé osoby ...

Já zase se musím zbláznit, když čtu nějaké komentáře v našich novinách, kolik
stojí vila opravit a tak dále. Já bych chtěl každému vašemu posluchači říci, že
k této vile jsem přišel asi dva měsíce poté, co jsem se stal prezidentem, když
jsem obcházel celý areál Pražského hradu. Ta byla absolutně v katastrofálním
stavu a začínala se zachraňovat její střecha. Prohlašuji zodpovědně každému, že
peníze na rekonstrukci a záchranu této krásné starobylé vily prosadil do
rozpočtu prezidentské kanceláře můj předchůdce na podzim roku 2002. Nebo-li
úvahy o tom, že jsme si něco vymysleli dneska, abysme zatížili daňové
poplatníky, každému říkám, do rozpočtu se to dostalo, v rozpočtu v roce 2002 na
rok 2003, kdy já jsem ještě prezidentem nebyl. Byl bych moc rád, kdyby to vaši
posluchači také mohli vědět.

Já bych nechtěl paušalizovat. Já bych nechtěl říkat silácký soud ano, ne,
odsudek, pochvalu. Já se opravdu poprvé ve svém životě setkávám s výsledky
práce soudů v kategorii milostí. Já jich dostanu měsíčně 300. Pro mě přečíst
300 rozsudků nebo-li práci soudců, argumentaci, kvalitu argumentace, já musím
říci nahlas, že občas si říkám, ježiš, to snad není pravda, tady chybí nějaký
argument. Z tohohle bych nevyvodil to druhé a tak dále. Čili kladu si spoustu
otazníků. Na straně druhé nezjednodušoval bych to, nebral bych si jednotlivé
kauzy a neodsuzoval bych tak silně možná, jak to říká tazatel.

Ano, já dotazu rozumím. Podívejte, já jsem slovo šedesát tři bezprostředně
nevyslovil. Ale já si myslím tuto zásadní věc. Prostě průměrný věk lidí
nepochybně roste a víme to všichni. Roste prudce, roste tak rychle, jak nikdy v
lidské historii. A dále se rodí méně dětí. Myšlenka, že by méně lidí v
produktivním věku mohlo uživit více lidí ve věku postproduktivním, to je
evidentně věc nemožná, nebo-li posun v této věci bude muset být. Já bych přesně
v souladu s vámi doporučil jednu věc. Vytvořme úplně jiný penzijní důchodový
systém, a umožněme každému, aby individuálně se rozhodoval o tom, kdy chce
odejít do důchodu. Že to bude mít samozřejmě vztah k tomu, jak bude velký ten
jeho důchod, to je věc, a kolik si před tím naakumuloval, to je věc jasná. Ale
já bych zrušil oficiální odchod do důchodu a nechme každému volbu.

Odlišme revoluční změnu liberalizace cen, ke které došlo prvního ledna 1991 a
která znamenala zásadní, hlubokou systémovou změnu naší země, od evolučního
vývoje, který probíhal před tím, potom a bude probíhat určitě ještě dál. Já
jsem po celém světě hovořil v termínu jaderné fyziky o "critical mass". O
kritické mase nezbytných reformních změn, které by byly v jistém smyslu
nevratné.
To se podařilo udělat právě v této klíčové chvíli, která byla nejriskantnějším
bodem celého vývoje. V žádné jiné chvíli nebyl důvod, abych z ekonomického
hlediska nespal a čekal, co se stane zítřejší den. Unikátní chvílí byl i
nemilosrdný souboj s Mezinárodním měnovým fondem o to, jak hluboká má být
devalvace. Strach, že budou po této devalvaci vytvořeny v teorii známé kursovo,
cenovo, mzdové spirály, to bylo něco, čeho jsme se skutečně velmi báli.

Tyto iluze měl hluboce přesvědčený marxistický politický ekonom Jan Stráský,
nejpřesvědčenější socialista pod sluncem. Já je neměl. O tom, že ten proces
bude mít tuto stránku věci, že bude poražených více než vítězů, jsme samozřejmě
všichni dobře věděli. A mohl jsem to avizovat pouze takovými výroky, jaký jsem
už citoval. Nemohl jsem přece každého vybízet: nedělejte to, nezkoušejte
zakládat firmy, to nebylo možné.
Ale hlavně: řada věcí nebyla přeci námi organizována, plánována, předvídána. A
na spoustu jevů jsme nemohli dosáhnout. Jeden případ. Malá privatizace, velmi
významný fenomén transformace, byla organizována národními vládami, českou a
slovenskou. Jako federální ministr financí jsem měl šanci nula něco k tomu říci
a ani jsem nikdy na žádné aukci nebyl. Takže jak to probíhalo, kdo tam byl, s
jakými penězi přišel, na základě jakého příslibu mu ta či ona komise přiťukla
ten či onen podnik, to byl proces, na který jsem absolutně neměl vliv.
Že některé věci začaly mít svou vlastní dynamiku, kterou jsme neočekávali, je
věc úplně jiná. My jsme nemohli tušit, kolik lidí se zúčastní kupónové
privatizace, šok, který způsobila barnumská reklama některých fondů typu pana
Koženého, byl šokem i pro nás. My jsme spíše měli strach, že to lidé nepochopí
a nezapojí se.

Já měl Honzu Stráského vždy rád a tento pocit mi zůstává dodnes. Ale musím
říci, že on přišel do ODS primárně pro to, že se víc kamarádil s námi a zejména
se mnou než s těmi druhými. Ale to neříkám negativně. On byl na rozdíl od
jiných, kteří přišli z intelektuálních prostředí, poctivý bankovní úředník,
který byl celý život zvyklý na to, že se musí ráno přijít do práce a za ten den
musí něco odpracovat. A to bylo jeho velkým přínosem a důvod různých rolí,
které sehrál v následující době.

Můj výrok byl karikován a já na něm trvám. A musím ho opakovat. Jsou země,
které jsou velmi nemocné, jdou k doktorovi a nechtějí na operaci. Doufají, že
jim pomohou nějaké utišující léky nebo malé dávky. To je fáze čekárna
nemocnice. Vždy jsem nás chválil za to, že fáze čekárny byla pravděpodobně
nejkratší ze všech srovnatelných zemí. Potom je fáze vlastní operace, kterou
jsme udělali velmi rychle a razantně. To je ten leden 1991. Nastává fáze
postoperační, která je nesmírně riskantní, umírá v ní víc lidí než na operačním
stole. To je fáze, kdy je člověk ještě na přístrojích, protože orgány nejsou
dostatečně silné. I tuto chvíli jsme relativně zvládli, přesunuli se do
nemocničního pokoje a začali rekonvalescenci. A velmi striktně jsem rozlišoval,
co je systémovou změnou a co je už standardním evolučním vývojem.

Na rozdíl od spousty komentátorů a pisálků si nemyslím, že nebezpečí zvratu
stojí a padá jen a výlučně s takto definovanou pozicí komunistické strany.
Hluboké nebezpečí, které před námi je, plyne ze standardního europeismu, který
hrozí, že nás přehluší, přereguluje a znesvobodní i bez ohledu na to, jestli v
té či oné zemi evropské pětadvacítky bude nová či přejmenovaná či postaru se
jmenující komunistická strana mít nějakou mimořádně silnou pozici. Nechci tu
hrozbu, kterou vidím a strašně se jí bojím, zjednodušovat na to, jestli
komunistická strana u nás získá ještě o tři procenta více či méně. A těch,
kteří dělají akce typu zastavme komunismus, se musím ptát, jestli se stejně
nebojí a nevidí stejná nebezpečí plynoucí z evropského socialismu. To, že je
nevidí, považuji za mimořádně varovné.

To určitě ne. Považuji za naprosto nešťastné, že se najednou vytahuje otázka
prezidentské volby v roce 2008. To je pokus lidí, kteří nechtějí Klause, začít
už teď zpochybňovat jeho prezidentství. To není autentický zájem, co se stane v
roce 2006. Opravdu mi jde strašně o to, jaká bude vláda v této zemi, a že budou
mít volby přímé či nepřímé dopady na prezidentskou volbu, je pro mě druhotné.

Slovo "radikálnější" já nerad používám, dokonce pošťuchuji své kolegy, myslím
teď členy ODS, kteří mě za to nemají moc rádi, když říkají: "Teď konečně
bouchneme do stolu a budeme radikální, absolutističtí, zásadní, autentičtí," a
přidávají k tomu slovo "opozice." nebo co. Já říkám: "Každý jste mohl být
radikální, autentický, dokonce jste měl povinnost být celou dobu" a když se
podívám na své texty, projevy, mnoho z nich vyšlo knižně, když se na ně
podívám, že bych měl ty texty začít přepisovat a začít je psát radikálněji, já
myslím, že naopak, já myslím, že jsem byl nepoliticky neradikální. Já jsem byl
určitě spíše analyticky akademický v těch textech a ...

Nevím, dovedu si živě představit po všech fámách, které běží o kontrolování
hlasovacích lístků uvnitř sociální demokracie, mimochodem vsuvku jestli mohu
říci, tak já jen tak přemýšlel dneska s několika kolegy, co by se asi stalo,
kdyby se provalila taková věc jako kontrola hlasovacích lístků, ač jsou volby
tajné, kdyby něco takového udělala ODS. Já si dovedu představit tu mediální
smršť, která by nastala, žilo by to svým vlastním životem, stalo se to
evidentně v případě našich českých socialistů ...

Mladá fronta Dnes se neštítí ani lži ve své snaze poškodit mne před volbami jen
proto, že nepatřím k favoritům tohoto listu. Spoléhá na špatnou paměť čtenářů a
snaží se jim namluvit, že jsem ve funkci premiéra létal po republice státním
vrtulníkem. Prohlašují, že jsem jako premiér nikdy na žádné předvolební setkání
státním vrtulníkem neletěl, a to ani jednou. Zdá se, že premiér Zeman může
udělat cokoli a Mladá fronta Dnes automaticky každý jeho čin připíše i mně,
protože to vyhovuje ideologii listu.
Jediné lety vrtulníkem, které jsem kdy v rámci volební kampaně absolvoval, byly
poskytnuty komerční firmou za úplatu z prostředků ODS.

K naší velké lítosti jsme - v současném světě - svědky mnoha případů nedostatku
svobody a demokracie. Naším úkolem pro budoucnost je jejich minimalizace.
Bohužel nevidím a neslyším pojmy svoboda a demokracie zde (a ani jinde) tak
často, jak by si zasloužily. Častěji slyšíme jiná slova - pomoc, vládní
iniciativy a intervence, sociální spravedlnost, pozitivní práva, životní
prostředí, zdroje, klima, řešení problémů, čelení hrozbám, globální výzvy atd.

Zprávu o smrti Miltona Friedmana jsem dostal ve Frankfurtu nad Mohanem přesně
ve chvíli, kdy jsem se připravoval přednést na Evropském bankovním a finančním
kongresu svůj projev, který měl název „Svoboda a svobodný trh“. Bylo to téměř
příznačné. Milton Friedman se zasloužil o mnoho věcí, ale snad nejvíce je
spojován právě se svobodou a se svobodným (volným) trhem. Je nás ve světě více,
kdo tyto dva základní atributy demokratické společnosti v posledním půlstoletí
obhajoval, ale nikdo se o ně asi nezasloužil tolik, jako právě on. Znám pouze
dvě konkurenční jména: paní Thatcherová a von Hayek. Všechna další jména už
jsou o stupínek níže.

Národní zájmy existují. Jejich obhajoba a prosazování je díky tomu
jednou z důležitých náplní činnosti politiků celého světa. I proto je voliči
volí, i proto jim svěřují svůj mandát. Národní zájem chápu jako agregovaný
výraz reálných zájmů občanů žijících v národním státě, jako něco, co přesahuje
jejich zájmy individuální. Je to výraz a důsledek jejich společného žití v 
entitě, která se nazývá stát. Není to věc spjatá s národností a už vůbec ne s
nacionalismem, je to věc spjatá se společenstvím lidí chápajících svou zemi
jako svou vlast, jako něco, s čím se identifikují.

Naším národním zájmem je udržet při životě celek jmenující se Česká
republika. To znamená udržet jeho hranice, jazyk, ale i např. ústavu a vůbec
způsob spravování věcí veřejných. Naším zájmem proto musí být, aby se Evropská
unie nevyvinula příliš daleko k centralizovanému, supranacionálnímu modelu
integrace evropského kontinentu, protože v něm by náš hlas zanikl v hlasu těch
silnějších. Naším zájmem proto je zajistit pokračování mezivládního charakteru
EU. Dalším naším zájmem je být co nejvíce produktivní, vytvářet – na náš počet
obyvatel – co největší produkt a k tomu potřebujeme maximální možnou
samostatnost v rozhodování o regulaci podnikání, o měnové a finanční politice,
o výši daní, o pracovním právu, o ochraně životního prostředí, o vztazích
k neevropskému světu a o tisíci dalších věcech.

Rozumní lidé – nepodléhající bulvární žurnalistice a sledující výsledky
vědeckých výzkumů – vědí, že člověk není viníkem současné, jak se zdá „pouze“
cyklické, fáze globálního posunu klimatu. Vědí, že se seriózní vědci přou, zda
vůbec jev globálního oteplování existuje. Vědí, že řada z nich dokazuje, že jde
o dlouhodobé planetární cykly, které existují již od diluviálních dob.
Domnívají se, že je člověk svou činností může ovlivňovat jen velmi okrajově.
Vědí i to, že člověk je naopak „největším bohatstvím“, jak výstižně ukázal
například americký ekonom Julian Simonve své knizeThe Ultimate Resource. Ta u
nás loni vyšla v překladu a každému vážnému zájemci, který nechce být předmětem
„zelené“ manipulace, ji vřele doporučuji k přečtení. Změny klimatu leccos
potenciálně způsobit mohou, nicméně právě civilizace a technologické objevy –
dílo člověka – nás před jejich eventuálními nepříznivými dopady budou
v budoucnu chránit.

Jde opět o stejnou „zelenou“ hru s lidským strachem a obavami. Tání
ledovců v globálním měřítku má daleko dlouhodobější cykly. Ve většině okamžiků
své existence měla naše Země daleko teplejší klima a ledovců proto bylo daleko
méně než dnes. Ledovce ubývají už posledních 10 000 let a zrychleně od skončení
„malé doby ledové“ kolem roku 1850. O tom všem dokončuji rozsáhlou studii
„Katastrofické prognózy ekologistů, princip opatrnosti a racionální
diskontování času“.

Zelení jsou mezinárodní politické hnutí, nejsou to žádní vědci, žádní
klimatologové. Jsou mezinárodní, tak jako byla vždy v minulosti mezinárodní
podobná „globální“ levicová uskupení. Jejich politickým soupeřem byl a je
svobodný svět a kapitalismus. Zelení v tomto smyslu nepředstavují nic jiného,
než „pokračování války proti svobodnému světu jinými prostředky“. Šíření
strachu z globálního ohrožení je metodou, kterou se – ve spolupráci s částí
politiků, intelektuálních elit a žurnalistů – dostávají do povědomí veřejnosti,
resp. potenciálních voličů.

Kdybych chtěl odpovědět na tuto velmi zavádějící otázku nevážně, řekl
bych, že nejlepší cestou by bylo vybít vše živé, co oxid uhličitý produkuje.
Pokud bych odpovídal vážně, potřeboval bych k tomu velký prostor a citace
skutečně vědeckých prací. Čtenáře proto odkazuji na další publikaci, která u
nás také právě vyšla. Napsal ji Bjorn Lomborg a jmenuje se Skeptický ekolog. On
je člověk, který začínal jako „zelený“, ale byl vědecky příliš poctivý na to,
aby neřekl pravdu o vědeckých zjištěních, která on – a nejen on - učinil. Ta
potvrzují, že Zelené a jejich politické spojence nezajímají fakta, ale výhradně
jejich velmi krátkozraké a navýsost přízemní politické cíle.

Pan Bursík a jeho kolegové dělají něco úplně jiného. Jejich energetická
„koncepce“ nás chce uvést do výrazné energetické nesoběstačnosti a chce
ochromit hospodářský a v důsledku toho i celkový život v naší zemi. Každý
racionální člověk v Evropě a ve světě nepochybně ví, že je třeba mít
variabilitu energetických zdrojů a že momentálně jedinou bezpečnou a
hospodárnou metodou je rozvoj jaderné energetiky, v budoucnosti pak možná i
jaderné fúze.

Tento poslední z řady podobných tragických případů nelze pominout mlčením.
Vyzývám všechny majitele zvířat, která mohou být takto nebezpečná, aby si
uvědomili svou obrovskou odpovědnost a podle toho věnovali péči o tato zvířata
maximální možnou pozornost. Současně vyzývám všechny příslušné orgány, aby za
zanedbání této péče a pozornosti vyvozovali vůči majitelům nejtvrdší možné
sankce.

Když jsem v televizi přirovnal nejnovější aktivitu ministra Grégra s Maovou
„kulturní revolucí“, neměl jsem na mysli jen absurdnost, nereálnost a
neproveditelnost tohoto nápadu, protože jsem v něm viděl i znovu oprášenou
tendenci „poručit větru a dešti“ svobodného trhu. Nemá snad ani smysl obsáhle
argumentovat, protože takové voluntaristické nápady neznamenají nic jiného než
pokus házet klacky pod nohy přirozeně fungujícím procesům. Navíc za peníze
daňových poplatníků. Grégrův pokus o jakousi „třetí průmyslovou revoluci“ je
nejspíš jeho osobní vzpomínkou na všemocnost státních plánovačů z časů
minulých. Snad je to nápad míněný upřímně, ale v každém případě je to nápad
špatný. Podle vyjádření předsedy poslanecké klubu ČSSD Škromacha by však mohlo
jít o lakmusový papírek, co všechno vydrží a co už nevydrží opoziční smlouva.
Vzkázal bych mu, že takovéto testy rozumnosti sociální demokracie
nepotřebujeme. A chce-li on sám z této smlouvy vystoupit, ať to udělá.

Izrael je státem, který vznikl jako reakce na pronásledování, kterému byli židé
zejména v evropských zemích po staletí vystaveni. Vznikl jako snaha odchodem do
staré židovské vlasti v Palestině vyřešit neschopnost tehdejší evropské
společnosti zbavit se antisemitismu a diskriminace židů, která nakonec, v éře
nacistického Německa, dosáhla obludných rozměrů a změnila se v holocaust. Váš
stát vznikl jako projev vůle miliónů lidí, spojených vírou a původem, vzít svůj
osud a svou budoucnost do svých rukou. Bylo a je mezi nimi i mnoho lidí
pocházejících z českých zemí. Oni, stejně jako rozsáhlé židovské kulturní
dědictví na našem území, které je neodmyslitelnou součástí kulturního bohatství
naší země, tvoří mezi námi pevné pouto.

Když čtu některá mediální vyjádření k mé osobě, bylo jich také dost. Jejich
autoři bohužel často pracují metodou až neuvěřitelného zkreslení mých postojů,
činů nebo vyjádření. Snažím se, ale nemám sílu a šanci se proti spoustě z nich
bránit. Jako jednu z metod obrany jsem na svém webu zavedl rubriku, Co Klaus
neřekl. Je sice hojně navštěvovaná, ale oproti statisícům posluchačů či čtenářů
velkých médií je to málo. Nekonečná snaha některých lidí změnit ve veřejnosti
můj obraz se však, zdá se, nesetkává s takovým úspěchem, jaký by byl počtu a
manipulativnosti takových útokůodpovídající. Znamená to, že lidé většinou
naštěstí mají svůj vlastní rozum, a to je pro mě povzbuzující. Vezměte jen, co
se napsalo o mých postojích k vnitřnímu vývoji Evropské unie. Tento rok mi dal
v mnohém zapravdu, skoro bych si troufl říci, že se mé názory stávají jedním
z hlavních proudů současného realističtějšího myšlení v EU. Napsal toto někdo
z mých stálých kritiků? Na druhé straně je samozřejmě řada věcí, které jsem
mohl udělat lépe. Jako každý člověk. V tom nejsem nijak výjimečný.

Nejsem prognostik, ale řekl bych, že spíše ne. Parlamentní volby, které jste
zmínil, mezi důležité události rozhodně patří, ale nemyslím si, že bude jejich
výsledek, ať bude jakýkoli, znamenat nějaký zásadní otřes směrem zpět či naopak
vykročení do ráje. Základní transformační kroky z totality k demokracii
proběhly počátkem devadesátých let a že byly úspěšné, o tom – přes všechny
politické půtky - nejlépe vypovídá naše dnešní realita. Jsme standardní
evropskou demokratickou zemí a nic nenaznačuje, že by tomu tak nemělo být i
nadále.

Já si v noci píšu projevy! V takovém tom spánku-polospánku mě napadne, že ještě
nemám hotový projev tam a tam. Tak si ho tak jako v hlavě trošku řadím. A ráno
ho paní sekretářce nadiktuju.

Kdyby člověk byl totálně rigidní a zkostnatělý, kdyby... (zarazí se, protože si
uvědomí, že tajemník Jakl rozhovor nenahrává) Vy nemáte druhý diktafon? To já
teda nemluvím, Láďo, jestli nemáte druhý zdrojovací mikrofon. To si okamžitě
zařiďte. No teď jsem se... Zločin! Zločin! (Hrozí na svého tajemníka
ukazovákem. Ten se za chvíli vrátí s diktafonem.)Na co jste se to ptala? Aha...
takže kdyby člověk byl absolutně zkostnatělý a nebyl schopen vývoje, toho, čemu
se anglicky říká "learning by doing", učení se za pochodu, to by s ním bylo
velmi smutné. Ale že by došlo k nějaké naprosté konfrontaci mých představ a
reality prezidentské funkce, to, myslím, nenastalo. Říkávám, že můj život se
nedělí na období do roku 2003 a na pětiletou prezidentskou funkci, můj život
dělí 17. listopad '89 na pobývání ve sféře navýsost soukromé a přechod do
politiky.

To ten den, který tak jednou za šest neděl trávím s mými nejbližšími v
Lánech, je hrozný. Ten den je, že člověk nespí, ten den je, že o těch
hrůzostrašných osudech povídá, s pocity spravedlnosti, nespravedlnosti. To je
břemeno, které každý prezident, bere-li to vážně, musí jako strašně vážnou věc
cítit. Tuhle jsem se o tom bavil, a teď nebudu říkat s kterým prezidentem,
protože mi to nějak mizí. On říkal: "Podle naší ústavy máme i viceprezidenta. A
já na něj svým rozhodnutím otázku milostí převedl." (pan prezident i pan
tajemník se smějí) Ale mně se zdá, že to převeditelné není. To musí být osobní,
unikátní rozhodnutí.

Máte třeba případ, kdy se jedná o pátou krádež v hodnotě tří parfémů za 560
korun. A protože jde o recidivu, pátý podobný trest, oni to sečtou a řeknou:
Dva a půl roku. A teď čtyři děti, jedno šestiměsíční, nabídka starat se o to
dítě ve vězení. Samozřejmě člověku uvíznou i velká provinění a velké tresty.
Ale absurdní jsou právě ty zdánlivě malé. Já vím: když je někdo velmi zásadový,
i osobně svým chováním, a já to vidím na odlišných názorech uvnitř mého týmu
nejbližších poradců, tak uslyšíte: No neměl prostě krást! Ukradl to? Tečka. Na
shledanou. A já říkám: No... neměl. Ale pět set šedesát korun, tři parfémy, a
tenhleten trest? A ty děti ve vězení...

(zachmuří se) Ne... název směšné byste z mých úst opravdu nevymámila. To by
bylo ošklivé a já bych opravdu nechtěl, aby to bylo spojeno s mou osobou. Já si
myslím, že: a) nic takového nebylo a b) občas máte tendenci takhle pokyvovat
rukou (předvádí odmítavé gesto) a říct: Už dost toho potlesku! Už to stačí! Ale
někdy prostě přijedete na malé městečko, přijde stará paní a s pláčem řekne:
"Já jsem se ještě tohoto chtěla dožít a jednou v životě podat ruku
prezidentovi." A teď vy vidíte ty slzy! To bych já v žádném případě nehodnotil
jako něco směšného. Toho si strašlivě vážím, a naopak to odpovědnost toho úřadu
jenom zvyšuje.

Nerad na to odpovídám. Na tohle téma bych potřeboval mít volné odpoledne,
sednout si v klidu, vzít si tužku a papír a začít si nějak črtat, nějak
strukturovat, usoudit, že tohleto je významnější než to jiné. Myslím, že se mně
v principu podařilo v tom prezidentování uspět. To není žádná velká
namyšlenost, průzkumy veřejného mínění tomu nasvědčují, v závěru prezidentského
období nemívají prezidenti tu míru preferencí, kterou mám teď já. Za druhé
myslím, že se mi podařilo zrušit ten pocit, že prezident musí být mimo všeho,
že musí být zejména mimo politiku, že to má být odkudsi z Měsíce spadlý, s
nikým se nekamarádící člověk. A že se podařilo rozbít iluzi, že prezident
nemůže být z jedné politické strany, protože nutně tuto stranu preferuje.

Tak já nejsem výrazným modernistou. Já nejsem už vůbec žádným výrazným
postmodernistou. Někdo nedávno napsal článek o tom, jak je debata o globálním
oteplování výrazem postmodernismu. A já kdybych měl to půldne a kdyby mě
neokřikovali mí nejbližší kolegové, že nesmím na všechno reagovat, už bych o
tom napsal velkou úvahu. V tomto jsem opravdu tradičním člověkem a také
nenaskakuju na všechny módní novinky. Dneska ráno jsem měl přednášku na Euro
Breakfastu a dostal jsem hezký balíček dévédéček slavných starých českých
filmů. (ztiší hlas) Mně nikdo nebude věřit, že já nevím, jak se DVD pouští!
Nemyslím, že bych se to nenaučil, asi ano, ale doma ho prostě nemáme a nikdy
jsem neměl důvod to zkoušet. Já jsem člověk, který se nedívá v podstatě ani na
televizi. Teď jak jsem byl v Nigérii, tak by mě vů-bec nenapadlo si v hotelovém
pokoji pustit tu dvoumetrovou televizi, kterou jsem měl takhle před postelí. Já
jsem člověk, který by si to ani neuměl někdy v tom hotelu pustit, neznám ty
různé ovladače. To není nic k chlubení se, jen naznačuji svůj vztah k těmto
věcem.

Extrémní případ je Thajsko, to nevěříte svým očím. A druhý případ jsem zažil v
pátek odpoledne před odletem z Lagosu, když jsem navštívil lagoského krále. To
není král celé Nigérie, ale Nigérie má sto padesát milionů obyvatel, takže on
je určitě král větší entity, než je Česká republika. Přijde, sedne si na trůn,
domácí dvořané sedí na jedné straně, my jako hosté na druhé, a královský
ceremoniář začne nejdříve představovat ty - v mé terminologii - dvořany.
Dokonce je vyzývá podle kategorií, nejdřív ty významnější, pak ty méně
významné. A tito lidé se pak vrhnou na zem před králem a prostě vleže se mu
klaní způsobem, který bych přirovnal bez nadsázky k dělání kliků. Protože když
ležíte, tak se přece nemůžete zároveň uklánět. Opakovaně se zdvihali, čili ta
návštěva chce dobrou fyzickou přípravu. A ceremoniář přijde k prvnímu z těch na
zemi ležících, dá mu mikrofon, on si ho vleže vezme a mluví k tomu králi!

No, tak jde o všechno. Jde o to, jestli budeme pokračovat touto cestou, kterou
se šlo tyto čtyři roky, jestli půjdeme směrem více a více k socialismu, tedy
zpátky, anebo jestli půjdeme dopředu, jestli půjdeme směle do budoucnosti nebo
do minulosti.

Tak já nevím. Tak za prvé, nikdo z nás, a já věřím, že ani pan Špidla
nezadlužil Rokytnici, to já připustím. O tom, že tam udělali chybné investice,
stavěli domy, postavili čističku, postavili si sedačkový vlek lyžařský a
nezvládli to. To je naprosto jasné. Já prostě musím trvat na tom, že jsem se
vždycky strašlivě bránil zadlužování obcí a vždy jsem varoval proti tomu a
nechtěly to obce slyšet, chtěly mít samostatnost. A já si myslím, že s námi
jsou spojeny tisíce vtipů o utahování opasků a o tisíci takovýchto věcí, tak jí
bych řekl, že to je naprosto jasné a svádět to na někoho z nás, pět let je tam
váš starosta socialistický, takže já bych to radši ani nerozvíjel. Ale já
myslím, že poučení z toho je jiné. My máme těch 6300 obcí a naštěstí to je
zatím tak, že je jenom jedna Rokytnice. Podstatné je, aby se celá tato země
nestala jednou velkou Rokytnicí a já myslím, že Rokytnice ukázala, jak může
vypadat naše země, bude-li pokračovat vláda lidí, kterým je jedno, že se dělají
dluhy, kteří každý rok zvětšují a zvětšují zadlužení naší země, takže Rokytnice
je varování země, varování občanů, varování lidí před vládou lidí, jako je pan
Špidla.

Nezlobte se, já nevím, jestli je to pravda a nemohu to potvrdit. Já znám
zoufalé dopisy nejrůznějších radních, které putovaly mně, putovaly
pravděpodobně i vládě, putovaly komkoliv jinam. Já je tady dokonce, dokonce
mám, takže velmi bych pochyboval o tom, jestli to bylo skutečně, skutečně
tímhle tím způsobem, a myslím, že asi ne.

Já jsem se zavazoval, že nepoužiji žádné hrubé slovo a já to slovo "lhát" a
"lež" nechci moc zneužívat, tak si ho nechám jednou na tu hodinu tady této
dnešní debaty. Ale jestli už chceme diskutovat o detailech, část zastupitelstva
za ODS zásadně protestovala proti tomu třetímu dluhu, který zlomil krk
Rokytnici. ODS odstoupilo ze zastupitelstva na protest proti tomu, že se toto
stalo. To se nedá obelhat, to se nedá tady teď lidem z oleje takhle říkat, já
opravdu nebudu akceptovat tyto móresy a tyto typy debaty. Všichni víme, že
odstoupili zastupitelé ODS na protest proti tomu, co se stalo, že díky tomu
Rokytnice měla mimořádné volby v roce 1997, pět let už tam vládne sociální
demokracie, takže já fakt myslím, že to není, ale mohu říct ještě jednu věc. Já
tady mám jeden dopis, který považuji za velmi varovný a který možná se týká
ještě něčeho dalšího. Já tady mám dopis pana starosty Rokytnice, sociálního
demokrata, který protestuje proti těm dražbám a protestuje proti nim z mého
hlediska úplně fascinujícím způsobem. On žádá, aby nebyla dražba, protože na
většinu draženého majetku lze reálně, cituji: "Reálně předpokládat restituční
nároky sudetských Němců," a proto je nechce dražit a chce je tedy nechat na
eventuelní restituční nároky sudetských Němců. Podepsán starosta města
Stanislav Šedý, 27. května 2002. Tak jestli to je argument, proč se nemají
dražit pozemky obce, pane předsedo, aby to eventuelně mohlo být použitelné na
restituce, to říká váš starosta, to není můj nápad, to není moje myšlenka. Já
myslím, že to je hodně smrtící formulace.

Já bych vám tady ukázal zase ten jiný graf. Takže dobré, to možná
nepřesvědčíme.

Já bych řekl, za prvé. Prvním předřešením doufám, že to je velmi mocný,
velikánský signál pro všechny, že na dluh se žít nedá. Já doufám, že ho slyší v
každé obci, v každém kraji, že ho slyší také všichni voliči, protože se to týká
celé země. Za druhé, myslím si, že Rokytnice má šanci prodat nějaké své majetky
a cokoliv si můžeme myslet o vztahu obecné a soukromé, tak podíváte-li se na
to, co ta Rokytnice prodávala, prodávala parkoviště, prodávala lyžařský vlek a
tak dále. Já si myslím, že to, že to parkoviště bude provozovat soukromník a ne
obec, nebo vlek, že bude provozovat lyžařský soukromník, nebo obytný dům. Tak
já myslím, že to není žádná, žádná tragédie samo o sobě. Za třetí, třetí
složka, já myslím, že tento signál se stal první, já bych přimhouřil oči, já
bych řekl, že se Rokytnici pomoci má, ale jako signál pro ostatní.

Tak já musím říci, že opoziční smlouva byla prostě pokusem elementárně i
politicky stabilizovat zemi tak, jak nám ji špatně politicky rozpoltily a
rozdělily minulé volby a neumožnily vytvoření nějaké jiné smysluplné, vůbec
vládní koalice, která by měla většinu, a proto menšinová vláda. Koneckonců já
také myslím, že díky opoziční smlouvě, já čekám, že dneska tady konečně za
poslední takovouhle vážnou debatu před volbami pan Špidla poděkuje, protože měl
díky opoziční smlouvě šanci čtyři roky být ministrem a uskutečňovat politiku,
kterou uskutečňoval. Já bych hlavně chtěl říci, že lidé to vidí asi správně, že
se ty sociální jistoty nezvýšily. Myslím, že je to evidentní, protože je jasné,
že nestačí mluvit o solidaritě, že je potřeba něco dělat a lidé si tak vědí
své, nalhávat si nenechají. Já myslím, že hlavní chyba je to, že jsme někdy
nějakou chybou připustili, abychom slovo "sociální politika" spojovali se
slovem "socialisté". A to je spojení velmi falešné, protože to, co je prováděno
v této podobě, je politika spíše antisociální, která opravdu nepřidává těm
potřebným, ale která zahlazuje aktivitu, brzdí aktivitu, takže ten
pseudosociální stát, který tady vzniká, to je, myslím, věc velmi špatná. A jak
se to projevilo v nezaměstnanosti, která se opravdu zdvojnásobila, já myslím,
že ty grafy každý známe. Za nás bylo průměrně 100, 150, 200 tisíc
nezaměstnaných, teď jich bylo v průměru 400, 500 tisíc, takže jestli je možné
nějak opovídat, abych neřekl nějaké hrubší slovo, to, že těch nezaměstnaných je
zásadním způsobem více, nevím, neumím. Já si myslím, že tudy cesta nevede. To
už pochopily i západoevropské vlády, kde ty modernější socialisté typu pana
Blaira a Schrödera dělají něco jiného a takoví ti přežilí socialisté, které
vidíme tady v české podobě, tak to já myslím, že tudy cesta opravdu nevede a
občané to cítí, tím jsem si jist.

Ne, podívejte, pane předsedo. Já jsem se fakt živil 15 let statistikou a mohl
bych vám vysvětlit tento graf, jestli vám není srozumitelný, není jasný. Prostě
není to pravda a nelžeme o těchto věcech. Poslední den, kdy já jsem byl v úřadu
ve Strakově akademii, byla nezaměstnanost, byla nezaměstnanost 4,7 %, teď je
dvojnásobná. Ale já myslím, že to je skutečně pod úroveň této debaty, abychom
takhle diskutovali a mě to uráží, mně se to fakt nezdá důstojné. Protože nemá
cenu šavlovat těmito čísly, navíc, když je to tak evidentní prostě, takže ...

Ne, pane předsedo. To je taková urážka všem myslícím, deseti milionů myslících
lidí této země, připomínat tady argentinskou krizi. Když prvně zahrozilo, že
může vzniknout malý deficit státního rozpočtu nesrovnatelný s těmi vašimi, vy
dobře víte, že my jsme rychle zasáhli, rychle jsme zkusili přibrzdit tento
deficit oněmi balíčky a vy citujete z této mé řeči v parlamentu, kdy jsem se
pokoušel obhajovat tyto balíčky, aby lidé věděli, že prostě musíme tento silný
krok udělat. Ale mluvit o argentinských krizích, tomu snad věříte fakt jen vy a
pan Šlouf, možná pan Březina, nebo já nevím ještě kdo z vašich kamarádů. Ale,
prosím vás, fakt nám deseti milionům myslících lidí této země to neříkejte,
tomu neuvěří skutečně nikdo.

Já jenom stručně. Jako bude bezplatné školství, bezplatné, pardon,
zdravotnictví. Já myslím, že pan předseda Špidla dobře ví, že zdravotnictví
není bezplatné, zdravotnictví stojí obrovské množství peněz, lidé ho platí ze
svého zdravotního pojištění, platí ho ze svých daní, dávají na něj ročně téměř
150 miliard korun, což je 15 tisíc za každého človíčka, od toho nemluvněte, až
po toho devadesátipětiletého. Takže vůbec není bezplatné, vy jim namlouváte, že
je bezplatné. Prosím vás, to fakt nedělejme. Jde o to, jak to platí, jestli to
ti lidé vědí, že to platí, jestli jsou si toho vědomi, anebo jestli jim to
někdo strhne rovnou jako zdravotní pojištění a oni to ani nedocení. Takže
neříkejme bezplatné zdravotnictví.

V posledních letech jsme mohli slyšet a číst řadu vyjádření o historickém
významu rozšíření Evropské unie o deset nových, většinou bývalých
komunistických zemí střední a východní Evropy. Tato vyjádření jsem většinou
považoval za nedostatečná, neanalytická, povrchní a v podstatě prázdná a
nezajímavá. Odpověď na tuto otázku vyžaduje přinejmenším elementární
strukturalizaci krátkodobých a dlouhodobých nákladů a výnosů (nebo efektů)
rozšíření EU. Hlavně ale nesmíme brát v úvahu jen viditelné a přímé krátkodobé
efekty. Musíme rovněž velmi pozorně studovat neviditelné a nepřímé dlouhodobé
náklady.

Jeden pozitivní efekt je jasný. V momentu vstupu – a byl to vstup s řadou
výjimek a omezení (které vesměs představují výhody pro staré členské země) –
získaly nové členské země důležité politické uznání. Bylo jím formální
potvrzení jimi dosažené úrovně jejich politické, hospodářské a civilizační
zralosti a bylo jím potvrzení jejich stability. Díky členství v EU se – po půl
století nenormality, po půl století života v komunismu – opět řadí k normálním
evropským zemím. Takové uznání jim členství v jiných organizacích – v Radě
Evropy, v IMF nebo v OECD – nepřineslo. Pro tyto země a pro jednotlivé občany
těchto zemí to bylo velmi důležité.

Musím bohužel říci, že to také byl hlavní přínos, který z jejich členství v EU
vyplynul. Jinak žádné bezprostřední (nebo přímé) efekty nevidím. Velmi často se
v této souvislosti mluví o efektu otevření, resp. o efektech plynoucích z
liberalizace pohybu osob, zboží, kapitálu a idejí. To jsou efekty pozitivní,
ale tyto efekty jsme před dvěma lety nezískali. Míra otevření nových členských
zemí vůči zemím EU (a rovněž obráceně) se 1. května 2004 nezměnila. Efekty z
vzájemných hospodářských (i všech dalších) vztahů rostly postupně již od
okamžiku berlínské zdi v listopadu 1989 a byly „zkonzumovány“ již dlouho před
1. květnem 2004. Nepřišly v okamžiku formálního členství v EU. Zbytkový účinek
členství byl v tomto ohledu relativně malý a těžko kvantifikovatelný.

Důležitější, a bohužel nikoli pozitivní, bylo něco jiného. Nové členské země
přebíraly již před svým vstupem legislativu EU, tzv. acquis communitaire, a
s ní i evropský model sociálního tržního hospodářství, tento málo produktivní
evropský paternalismus a korporativismus, nerozlučitelně spojený s nízkou a
klesající konkurenceschopností firem, s rigiditou ekonomiky, s vysokou
nezaměstnaností a s pomalým hospodářským růstem. Nejsem jediný, kdo si myslí,
že legislativa EU nepředstavuje vhodný institucionální rámec pro tržní
hospodářství. Mým pevným přesvědčením je, že noví členové tím nezískávají šanci
ke skutečné hospodářské konvergenci. Naopak. Hrozí, že se tato nominální, tj.
institucionální a legislativní konvergence stane brzdou konvergence reálné,
konvergence hospodářského výkonu, produktivity, mezd a životní úrovně. To pro
středo- a východoevropské země není dobrá perspektiva. Nejsem si jist, zda si
toho jsou vědomy.

Patřím k těm, kteří vážně pochybují o tom, že je možné zajistit svobodu a
demokracii bez udržení instituce zvané stát a bez přímého spojení občanů s
těmi, kteří o nich každý den činí tisíce důležitých rozhodnutí. Když to říkám,
nejde z mé strany o žádnou apriorní obhajobu státu (nebo některých konkrétních
států) proti maximální svobodě občanů, nýbrž o obhajobu občanů proti nevoleným
politikům, byrokratům a hlasitým a angažovaným (pro sebe samé) NGO, kteří
v této demokraticky nevzniklé kombinaci společně ovládají mezinárodní a
supranacionální organizace.

Je evidentní, že pro něco je stát – v jeho normální evropské velikosti – příliš
velký. To vědí zejména Švýcaři velmi dobře. Kvůli tomu potřebujeme (a máme)
obce a regióny, nebo kantony. Pro něco jiného je ale stát příliš malý, což je
důvodem pro vznik různých nadstátních institucí. To je také evidentní. Dnes
jsme však v Evropě mnozí, kteří se domníváme, že toho je na úrovni EU
rozhodováno zbytečně moc. Které „veřejné statky“ patří na kterou rozhodovací
úroveň, nepochybně zůstane věčným sporem. Ale jedna věc je jasná: pro
demokracii je stát přesně akorát. Nadstátní struktury jsou pro demokracii
příliš velké.

K tomu všemu ale nyní hrozí ještě něco jiného. Současné největší nebezpečí
představuje rozšíření EU a s ním spojené, kvazilogické argumenty, že právě nyní
musí být různé procedury EU a jeho rozhodovací mechanismy „pragmaticky a
racionálně“ zjednodušeny. To nelze přijmout. Je buď zjednodušení rozhodovacích
procedur nebo demokracie. Obojí možné není.

Zvýšení počtu členů z 15 na 25 znamená zvětšení EU jako instituce. To nutně
přináší zvýšení transakčních nákladů fungování EU. Tyto náklady buď musíme
akceptovat (a platit neboli nést), nebo eliminovat. Politici EU dnes volí
nebezpečnou metodu k eliminaci těchto transakčních nákladů: další zesílení
demokratického deficitu, další pokles míry demokratických procedur ve prospěch
procedur hierarchických, další zvýšení počtu oblastí, v nichž se v EU rozhoduje
většinově. Nepochybně k tomu patří i nárůst anonymity rozhodování, rostoucí
vzdálenost občanů od centra EU, další depersonifikace EU, atd.

S centralizační érou se v Evropě ztratila nutná rovnováha. Efekty z otevírání
se, z liberalizace a z odstraňování bariér různého druhu byly a jsou pozitivní,
ale ne všechny, které kdysi existovaly, přetrvávají. Ve druhé fázi integrace EU
byly místo toho zavedeny nové bariéry, nové zbytečné regulace, nové kontroly a
další formy omezování lidských aktivit, byly stanoveny umělé, povinné, téměř
nikomu nevyhovující „evropské“ standardy, které znamenají narůstající
homogenizaci lidí a jejich životů.

Hlavní příčinu všech těchto problémů vidím v ideologii evropeismu a v
socioekonomickém systému dominujícím v Evropě, nikoli v jednotlivých chybách
politiky nebo politiků. Tato ideologie bohužel není zpochybňována. V dnešní
Evropě nevidím žádnou odvahu k reformám. Různé silné a hlasité skupiny rent-
seekerů, které fungují jako NGO, jsou se statem quo více než spokojeny a
blokují všechny možné změny.

To všechno je spojeno s otázkou konvergence. Skutečná, reálná konvergence
probíhá za všech okolností pomalu. Nikdy nebylo přesvědčivě dokázáno, že
nominální konvergence přispívá ke  konvergenci reálné. Nominální sjednocení
zemí jako Itálie, Německo, Sovětský svaz, Jugoslávie, ale i Československo –
bez doprovodných masivních finančních transferů – nikdy nevedlo ke skutečné
konvergenci hospodářské výkonnosti. Stejný problém očekávám i ve střední a
východní Evropě.

Je to trochu smutné, ale v těchto svých „dementi“ nejčastěji vyvracím slova
z komentářů Jiřího Hanáka v Právu. Za smutné to považuji proto, že se jedná o
velmi „dospělého“, nepochybně vzdělaného a kultivovaného člověka, který už
v životě leccos prožil, ale který často – nevím proč – nemluví pravdu.

O devadesátých letech jsem nikdy neřekl ani slovo ve smyslu „uzavřené
kapitoly“. Termín „uzavřená kapitola“ jsem dokonce nikdy nepoužil ani ohledně
komunistické éry. Je to termín nesmyslný a nepoužitelný. Střet o devadesátá
léta je součástí dnešní doby a v tomto smyslu je nelze „uzavírat“.

Nikdy jsem ani o komunistické minulosti nepoužil výrok „nedívat se“ do
zpětného zrcátka. Naopak, vždy jsem říkal, že to bez zpětného zrcátka nejde.
Jediné, co jsem k tomu dodával, je to, že musíme vždy nalézt optimální poměr
mezi velikostí zpětného zrcátka a velikostí předního skla, tedy mezi díváním se
dozadu a dopředu.

Jedině musím souhlasit s tím, že nelibě nesu, když se o devadesátých letech
mluví jako o „létech temných“. Na rozdíl od pana Hanáka, člověka, který vyšel
z „reformního“ komunismu (a nikdy ho myšlenkově nepřekonal), za temná léta
považuji – v souladu s drtivou většinou našich občanů – éru komunismu (a před
tím éru nacistického protektorátu).

Nemožnost cestovat do svobodného světa nebyla jediným problémem. Neexistovala
politická svoboda, ani občanská práva. Samo občanství bylo prázdným slovem.
Byli jsme velmi silně omezování ve všech osobních aktivitách. Ekonomika byla
centrálně administrována (byl to slavný německý ekonom Walter Eucken, kdo mně
inspiroval k tomu, abych mluvil o ekonomice centrálně administrované místo
centrálně plánované). Měli jsme rigidní monopol zahraničního obchodu, který byl
založen na téměř merkantilistickém uvažování, že máme dovážet jen to, co je –
v očích centrálních plánovačů – nutné pro bilanční rovnováhu ekonomiky a
vyvážet jen tolik, abychom neměli obchodní deficit. Svobodné rozhodování
výrobců a spotřebitelů neexistovalo. Komparativní výhody a další základní
ekonomické principy nebyly brány v úvahu. Výsledkem byl mimořádně neefektivní,
nadměrně regulovaný, nesvobodný a neliberální systém.

Snili jsme o tom, že se tohoto systému zbavíme. A někteří z nás jsme nechtěli
nic méně než totální změnu, nic méně než úplnou transformaci celého
politického, ekonomického a sociálního systému. Věděli jsme, že to vyžaduje
liberalizaci jak politického, tak ekonomického života. Věděli jsme i to, že –
přinejmenším v naší části světa, v našem kulturním a civilizačním kontextu
(nemluvím o jihovýchodní Asii) – je politický a ekonomický svět propojený a že
není možné liberalizovat jen jeden z nich, samostatně, nebo v nějakém
rafinovaně vymyšleném pořadí. Muselo to být uděláno současně.

Zásadním způsobem změnit ekonomický systém je daleko těžší a zejména je to
daleko více náročné na čas. Museli jsme liberalizovat, deregulovat a
privatizovat celou ekonomiku, protože všechno bylo ve státním vlastnictví a pod
přísnou regulací.

Velmi rychle jsme pochopili, že předpokladem úspěchu je dalekosáhlá
liberalizace zahraničního obchodu. Musím opakovat, že jsme museli liberalizovat
zahraniční obchod po půl století uzavřené a téměř autarkní ekonomiky. Udělali
jsme to prakticky přes noc, 1. ledna 1991, bez jakéhokoli gradualismu. Je to
důležité zdůraznit. Díky dnes znovu dominujícím neliberálním politickým,
ekonomickým a sociálním ideologiím je evropský kontinent velmi daleko od
„svobody a volného obchodu“.

Rád dodávám, že je dnešní situace v Evropě samozřejmě daleko lepší, než jak
tomu bylo u nás před 17 lety. Dnes se snažíme posunout nikoli ze zcela
nesvobodného obchodu ke zcela svobodnému, ale „pouze“ z méně svobodného do více
svobodného. Udělat tuto změnu je však, paradoxně, obtížnější. Je velmi
frustrující vidět, že jakákoli změna vyžaduje roky. Mocné zájmy se snadno
dohodnou, posilují se navzájem a vytvářejí skutečně mezinárodní bratrstvo (tady
v Německu bych asi měl říct Kameradschaft). Jsou schopny zablokovat jakýkoli
pokrok. Slyším časté stížnosti odborů, obchodních komor a podobných institucí
zde v Německu, i kdekoli jinde, že směřování k volnému obchodu bude mít
„smrtící důsledky“. Musím říci, že kdybychom v momentu našeho přechodu od
komunismu ke svobodné společnosti uvažovali podobným způsobem, nebyli bychom
schopni udělat vůbec nic.

Neočekával jsem dnešní stupeň postdemokracie, demokratického deficitu a
byrokratického regulování společnosti. Neočekával jsem, že se dožiji další
rigidní verze autoritativního ekonomického plánování, která je eufemisticky
nazývána společná zemědělská ekonomika. Neočekával jsem tak účinné metody
omezování obchodu, které vyspělé země Evropy a Ameriky používají vůči
rozvojovým zemím třetího světa. Neočekával jsem pokusy konstruovat – což ve
skutečnosti znamená blokovat – trhy, pod hesly antimonopolní nebo
prokonkurenční politiky. Neočekával jsem dnešní rozsah přerozdělování důchodů a
tak ničivou paternalistickou státní politiku. Neočekával jsem, že bude
vybudováno tolik bariér pro mobilitu pracovních sil, což přispívá k masové
imigraci. Neočekával jsem politickou kontrolu hospodářství, která vychází ze
spojenectví státních regulátorů s těmi hospodářskými odvětvími, která mají
regulovat. Neočekával jsem takové pokrytectví, jaké vidíme u mnohých zemí,
které požadují liberalizaci obchodu od ostatních, ale samy udržují obchodní
bariéry a subvence pro své vlastní produkty. Neočekával jsem takovou „averzi
k riziku“ na straně politiků, kteří maximalizují počet let strávených ve
svém úřadu místo toho, aby maximalizovali počet nutných změn, směřujících ke
svobodě a volnému obchodu.

Myšlenky mají své důsledky. Protože je svobodný trh s myšlenkami důležitější
než jakýkoli jiný trh, začněme tam. A nezapomínejme při tom, že svoboda a volný
obchod jdou ruku v ruce. Není mezi nimi žádná substituce, žádné něco za něco.
Je tam komplementarita. Musíme s tím něco udělat. Už je dávno pět minut po
dvanácté.

Byl bych opatrný s užíváním pojmu „férový”. Všichni víme, že to, co je
podstatné, je „free speech“, nikoliv „fair speech“. Ve stejném duchu bych
navrhoval, abychom hovořili o svobodném obchodě a nikoliv o férovém obchodě.
Svobodné je férové. Ale férové obvykle znamená nesvobodné. Takže buďme velmi
opatrní.

Pokud jde o pohyby pracovních sil, rád bych dodal ještě jednu věc. Masová
imigrace lidí do Evropy je ve skutečnosti důsledkem iracionální sociální a
hospodářské politiky. Se stávajícím sociálním systémem, s paternalistickým
sociálním státem, budeme mít stále více a více imigrace, a to bez ohledu na
lepší hraniční kontroly někde na moři mezi Afrikou a Evropou.

Několik slov k významu bilaterálních dohod o volném obchodu, resp. zda mají být
regionální nebo celosvětové. Jestli se nemýlím, Dr. Ackerman (4) byl tím, kdo
zde řekl, že regionální dohody o volném obchodu jsou „second best“ (druhou
nejlepší volbou). Když už jsme dnes zmínili jméno – včera zesnulého – Miltona
Friedmana, ten by řekl, že regionální zóny volného obchodu nejsou „second
best“. Určitě by řekl, že více světový obchod „narušují než navyšují“. Ale to
by bylo na sofistikovanou akademickou diskusi.

Tyto poznatky by zůstali nesmyslným traumatem, pokud by z nich člověk nevyvodil
nějaký závěr a nějakou zkušenost. A právě Vy jste pro mne příkladem lidí, kteří
tuto zkušenost vyvodili a kteří jsou schopni a ochotni ji předat dál. Předat
dál své svědectví o ceně svobody a o tom, jak – často nenápadně – začíná její
ohrožení. Už tím, že se zde scházíte a že i dnes žijete jako angažující se
společenství, které o sobě dává vědět, tímto příkladem pro naši zemi zůstáváte.

Existence eura sama o sobě zvětšuje rigiditu evropské ekonomiky. To by mohlo
být kompenzováno flexibilitou jiných proměnných veličin, v realitě se ale nic
takového v Evropě neděje. Ceny a mzdy jsou neflexibilní a mobilita pracovních
sil je také velmi malá. Rigidita se proto zvětšila.

V každém případě flexibilitu Evropa potřebuje a jsem pevně přesvědčen o tom, že
je právě nyní třeba v tomto směru provést potřebné reformy. V Evropě ale dnes
žádný „sklon k reformování“ nevidím. Buď chybí motivace, nebo jsou síly, hájící
dnešní systém, silnější. Případné reformy také nebudou mít žádné pozitivní
krátkodobé účinky a jejich potenciální výnosy jistě není možné očekávat v rámci
jednoho volebního období. Proto jsou pro politiky tak nezajímavé. Různé silné a
hlasité zájmové skupiny (rent-seeking groups) totiž žádnou změnu nepotřebují.
Jsou s existujícím status quo spokojeny; případné reformy by zvýhodňovaly jiná,
méně dobře organizovaná seskupení. Mám proto strach, že s námi rigidita a
neflexibilita zůstane. euro nám v tomto ohledu nepomohlo.

Jsem známým odpůrcem supranacionalismu v Evropě, státu Evropa, tzv. ever-closer
Europe, evropské politické unie. Souvisí to s tím. Významná skupina evropských
politiků přišla v minulosti s myšlenkou použít měnovou unii jako instrument pro
vytvoření unie politické. Měnová unie pro ně nebyla cílem, nýbrž pouhým
prostředkem. Ekonomické argumenty pro ně nebyly rozhodující. Prezident Evropské
centrální banky Jean-Claude Trichet k tomu v roce 2004 v Dublinu řekl: „My
Evropané jsme prokázali velkou odvahu ve vytvoření jednotné měny za
absencepolitické federace, federální vlády a federálního rozpočtu.“xx O žádnou
odvahu zde však – podle mne - nešlo. Politici, kteří měnové politice a politice
směnných kurzů dobře nerozumějí a považují je za něco nedůležitého, „pouze“
byli ochotni vyjmout tyto politiky z národních kompetencí. Nebyli ale ochotni
stejným způsobem odevzdat i politiku fiskální, což má důsledky, které měli vzít
v úvahu. To, co udělali, nebylo statečné. To bylo nezodpovědné.

Tak v komunálních volbách jsme šli v celé řadě míst a měst do čela s
osvědčenými starosty či primátory. V některých městech, já namátkou budu
jmenovat brněnského primátora, se kterým jsme se zrovna dneska setkal a
gratuloval jsem mu. Kladenského primátora. Já v dalších městech jsme šli se
zcela novými tvářemi, takové nové generace, neokoukané, jiné generace politiků
ODS, které naopak uspěli. Pražský není primátor, ale zdá se že má nedaleko k
primátorskému křeslu, Pavel Bém jednou ukázkou, Petr Gandalovič je druhou
ukázkou nové generace jiných tváří, kteří neprošli takovou tou standardní
vývojovou linkou uvnitř ODS. Třetí skupina naopak, kde výrazný kandidát na
primátora nebyl, tak neuspěla. I když třeba vyhrála volby, tak se najednou
ukázalo, že nenašli svoje partnery. Jakkoliv to většinou interpretujeme
zvolejností našich politických rivalů, či potenciálních koaličních partnerů,
tak já si myslím, že vždy ve všech mě známých případech spolupodepsalo to, že
tam nekandidovala do čela města nějaká výrazná osobnost, která by zaujala. Já
myslím, že smutek, který zavládl v ODS v Českých Budějovicích, v Karlových
Varech, nebo v Ostravě, tak to je příklad měst, kde podle mého názoru i tento
faktor sehrál svou roli, což je pro nás samozřejmě důvod k zamyšlení. Takže
někde jsme měli lídry charismatického typu, někde možná ne.

Nevím. Já jsem před chvílí řekl, že se najednou nové tváře typu Pavel Bém, Petr
Gandolovič objevily. Tak já myslím, že to jsou pro mě zárodky jistého nového
pohledu, a podívejte se na některé jiné politické strany. Jakou dobu, celou
dekádu přeci trvá, než se sociální demokracii, a teď vůbec nehodnotím ze svého
pohledu, ale z mediálního pohledu, to trvá dekádu, než se podaří vytvořit
dvojici Gross Buzková. To je věc, která zabere jedno desetiletí a kdoví, jestli
se urodí další dva v této straně. To, že by se u nás zrodily takové dvě, tři,
čtyři takové tváře, to já bych považoval za velmi dobrý výsledek.

Já jsem neměl jako dominantní věc, námitku vzdálenosti, i když vzdálenost Ústí
versus Ostrava je nekonečně odlišná v této věci. V této věci. Protože ten
předseda ODS musí sedět v Praze a musí nepochybně být na dosah základních
politických rozhodnutí. Ale já když jsem mluvil o krajovosti a vzdálenosti, tak
jsem spíše mluvil o tématice politické. O zaměření člověka, o tom jestli je
skutečně politikem v tom přesném, úzce vymezeném slova smyslu. Takhle bych
hodnotil ty jednotlivé kandidáty. Ty kilometry jsou jenom pomocná věc. I když
hrají roli. Já prostě dobře vím, že pro člena grémia, místopředsedu je daleko
snadnější být z Prahy, než ze Severní Moravy. To vidím při účasti na grémiích,
které máme dvakrát týdně.

Ale to zas je klišé, které někdo schválně roznáší a přináší. Podívejte, já budu
fandit té podobné dvojici lidí, když se vyprezentují v Karlových Varech, když
se vygenerují v Ostravě, když se vygenerují v Českých Budějovicích, ale aby to
nevypadalo, že mluvím o těchto městech. Já můžu jmenovat pět, deset, patnáct
dalších. To jenom, že jsem je zmínil jednou. Takže nehrajme zase tu hru, aby
vycházeli s Klausem. Já myslím, že je to jednou z klišé, které se tady u nás
přijalo, a já myslím, že fakt to tady....

Tak podívejte, já neodpovídám za Jana Zahradila. Jan Zahradil je svébytná osoba
se svými názory, a jestli toto říká, to ještě neznamená, že já bych tuto větu
podepsal. Na druhé straně, Jan Zahradil byl x let mým poradcem na vládě, a
samozřejmě znám jak rostl, jak se vyvíjel, myslím, že je to člověk, který na
sobě viditelně zapracoval, ale neznamená to, že souhlasím s každým jeho
hodnocením. A s panem hejtmanem Tošenovským já jsme nikdy žádné problémy neměl
a určitě jsem na kordy s panem Tošenovským nikdy v životě nebyl. Já jsem mohl
si něco myslet o panu Tošenovském, o jeho existující, nebo neexistující
politické výraznosti, politické vyhraněnosti, o jeho politickém citu pro
klíčové věci, a tak dále. Ale použít slovo na kordy, je úplně mimo. Jestli by
se dalo říci, že bych eventuálně mohl být s panem Tošenovským na kordy, a říkám
eventuálně, tak po pátku. Protože to co on řekl na té tiskové konferenci,
respektive to co rozdával jako, já nevím jestli svůj text, ale text se svým
jménem novinářům na té tiskové konferenci, včetně slov o revoluční autokracii,
já myslím, že od uslyšení těchto slov by se mohlo eventuálně mohlo použít
nadsázkového slova, být s někým na kordy. To je věta, která mě opravdu urazila,
a musím říci, že těžko se s ním budu někdy smiřovat s tím, že tuto větu pan
Tošenovský vyslovil. Ale zodpovědně říkám, že před tím slovo být na kordy by
bylo naprostým nesmyslem.

Já si dávám velký pozor, abych do toho nemluvil. Ale myšlenka, že bych za, být
nepřetržitě pod tímto, když už se ten váš pořad jmenuje Press klub, tak pod
tímto presem, když ještě nám řekněte o tomhle jménu a jak by se Vám líbil
tenhle a jak by se Vám líbil onen.

Navrhovat bych mohl pouze se stejnou mocí a silou, jako má kterýkoliv z
osmnácti či dvaceti tisíc členů ODS, a netroufal bych si mít nějak výrazně
silnější hlas, opravdu ne. A jestli mohu ještě jednu věc. Já jsem dnes a denně
tázán, takže je asi vhodné, abych to zopakoval i ve Frekvenci 1. Dnes a denně
jsem tázán, zda to všechno není hříčka, zda přece jenom nedojde k tomu, co
navrhuje celá řada lidí. Dneska jsem dostal několik zápisů ze sněmu místních
sdružení, dneska odpoledne nakonec z brněnského místního sdružení Bystrck,
které na jednostránkovém papíru navrhuje, abych nadále kandidoval na předsedu a
tak dále. Já proto bych využil i této Vaší relace k tomu, abych řekl, že
nikoliv. Já si myslím, že tudy v dané chvíli opravdu cesta nevede, a jakkoliv
děkuji na příklad místnímu sdružení Bystrck i některým dalším, tak já opravdu
říkám, že tento model, tuto variantu já prostě neakceptuji, nebudu ze sebe
dělat terč všeho možného, a tak dále. Čili nikoliv.

Já si myslím, že zase se posunula doba, zase už padla nějaká slova, a já
samozřejmě dobře vím, a pan Pehe, nebo soudruh Pehe samozřejmě zítra napíše
další komentář, protože já řeknu, že politik vždycky říká nikdy, slovo nikdy se
nemá vyslovit, protože než člověk umře, tak nemá říci slovo nikdy. Ale já
prostě jednoznačně říkám, že nikoliv, že na tomto kongresu ODS já nebude
kandidovat na předsedu a byl bych moc rád, aby to všichni slyšeli.

Tak s touto pozicí já v žádném případě nejsem spokojen, a je to něco totálně
odlišného, než jsme všichni předpokládali. A já jsem si opravdu myslel, že role
komunistické strany a pozice komunistické strany ve společnosti, voličská
podpora bude geometrickou stranou klesat. Nijak jsem nebyl šoková nějakým tím
číslem kolem deseti procent, nebo já to teď nevím přesně kolik to bylo v
prvních volbách, ale něco takového, nebo osmi procent. Říkal jsem si nevadí,
osm procent, příště to bude sedm, v přes příštích šest, a tak dále. To, že
najednou došlo k obratu je nepochybě totálně nečekaná věc. A mě fascinuje, jak
jím naprosto všechno prochází. Můžu říct svůj dnešní zážitek?

Jdu po parlamentu, a najednou vidím skupinku
studentů. Ti tam často chodí na návštěvu, přijedou z nějakého města a vezmou je
také na hodinovou návštěvu do parlamentu, oni si tam prohlížejí jak vypadají
místnosti poslanců, prohlížejí si výstavky památných listin a já jdu a uvidím
najednou třídu žáčků, typově patnácti, šestnácti letých a tak na ně zamávám a
nevnímám, kdo tam s nimi je, kdo jim vykládá něco. Zajdu za roh a slyším větu,
kdy mužský hlas říká: A tady vidíte vystavenou Ústavní listinu z roku 1992,
Ústavní listinu o rozdělení federace, schválenou legitimně v této zemi, a on
jim říká, těm patnáctiletým, kterým tehdy bylo pět, pro něž je to málem doba
husitská, on říká: To je Ústavní listina, za kterou na nás budou příští
generace plivat. Já jsem se zarazil na té parlamentní chodbě a vrátil jsem se
tři metry zpátky za ten roh a díval jsem se, který to z úředníků poslanecké
sněmovny si dovolil říct tuto věc s tím, že bych požadoval asi druhý den
okamžité rozvázání pracovního poměru pro ztrátu důvěry. A on to vesele těm
studentíkům říká jeden z komunistických poslanců v dnešním parlamentu. Pro mě
to byl úder, který myslím se velmi váže k té Vaší otázce, ta míra prostě
neuvěřitelné drzosti.

Vy používáte velmi volně a sugestivně slovo padat hlavy. Já si nejsem vědom, že
by v ODS padala hlava, já si vůbec nejsem vědom toho, že by kdokoliv z nás se
vmísil do znojemské, nebo jiné ODS. O tom koho kandidovali, o tom, že ten
kandidát stáhl svoji kandidátku zodpovědně po padesáté deváté říkám, že nikdo z
ODS nevěděl, byli jsme překvapeni, znepokojeni když se to stalo, a ne kvůli
tomu, že to bylo proti nebo pro panu doktoru Železnému, ale prostě proto, že
ten člověk byl námi respektován a přijat jako náš kandidát. A on ne nám, ale
přes média sdělil, že prostě ustupuje u kandidátky.

Podívejte, my máme za jedenáct let své existence případ, že jeden náš kandidát
byl stažen kvůli obvinění z nějakého deliktu, které se nakonec ukázalo jako
falešné, a bylo to v okrsku, který jsme mysleli, že stoprocentně vyhrajeme. My
máme vzpomínku před osmi lety na to, že jedna naše manažerka opožděně donesla
kandidátské listiny v jednom velkém středočeském městě s jistotou vítězství, a
my jsme vůbec nejenže nebyli na radnici, ale my jsme vůbec nekandidovali. Nebo-
li pro nás je to jedna z historek tohoto typu, ale já Vás ubezpečuji, že by
padaly hlavy. To možná si ti lidé, kteří pořád vytvářejí nepřetržité falešné
historky o stranických disciplínách a o moci stranických sekretariátů, tak to
pořád nalhávají voličům něco takového. Zodpovědně říkám, že znojemská ODS si
tuto věc vyřeší sama, nepochybně si bude nadávat nebo nenadávat, že
vygenerovala takového kandidáta, který udělal tuhletu věc. Ale že by centrum
ODS do toho zasáhlo. Mě to nenapadlo, kdyby Vy jste to nezmínil, tak zodpovědně
řeknu, že by nás to nenapadlo.

Podívejte, my bojujeme o každý hlas a samozřejmě se zamýšlíme nad tím, jestli
jsme dostali o procento víc v tom městě než onom, a tak dále. Ale nic jiného k
tomu nemohu já říci. Já to považuji opravdu za neštěstí, a nevěřím, že je to
nějakou naší chybnou politikou. Myslím, že opět někdo špatně vyhodnocuje
realitu naší země, vzpomíná mysticky na éru komunismu, neuvěřitelným způsobem
si ji idealizuje, zapomíná na to co bylo a nebylo. To je můj výklad.

Tak Super byly bulvární noviny, ke kterým já jsem skutečně neměl žádný vztah a
nebyl jsem žádným jejich čtenářem ani jejich sponzorem, ani jejich ničím
takovým. Já si myslím, že oni si jisté, jistou čtenářskou základnu našli,
prostě je tady nemalé množství lidí, kteří měli chuť si kupovat noviny tohoto
typu. Já si myslím, že v jedné věci bych tyto noviny vzal v ochranu vůči tomu,
co se o nich obecně říká. Oni byly bulvárem, oni myslím neskrývaly v žádném
případě to, že jsou bulvárem. Já mám velký smutek z toho, že některé z našich
zdánlivě slavných novin, které jsou též vysoce bulvární používají metody, které
od Superu nejsou příliš vzdálené.

No tak to bychom mohli tyto lidi analyzovat. Podívejte, já o těchto lidech, i
když odešli, Ivan Philip a Jan Ruml, myslím, že neříkám ani desetinu vět
negativního typu na rozdíl od nich, ve srovnání s tím, co oni říkají ode mě. Já
to prostě respektuji jako politický souboj a já o nich žádné velké soudy
nedělá, oni ten politický souboj chtěli odehrávat z venku, oni v momentu, kdy
vzniklo nebezpečí velkého ohrožení ODS kvůli problémům, ať už skutečným nebo
údajným, s financováním ODS, tak oni usoudili, že ODS je potápějící se loď a
oni z té lodi chtěli odejít. To byla z devadesáti devíti procent příčina jejich
odchodu. A nevěřím tomu, že to byl Václav Klaus. Jestli pan Kasl odešel, tak
pan Kasl určitě neodešel kvůli Václavu Klausovi, a kdyby jste se ho na to
zeptali, tak by musel říci, že to není pravda. Musel by říci, že já jsem ho
vytáhl do této primátorské funkce, a kdyby nebylo mě před čtyřmi lety, tak by
žádní evropští demokraté Jana Kasla nebyli, protože by nikdo pana Kasla neznal.

No ale já bych řekl, že s panem Kaslem si nemyslím, že ...On si není vědom
toho, že když se dostal do vážného sporu s pražskou ODS, že jsem byl já, kdo
velmi bránil jeho pozici, a já doufám, že nepoztrácel paměť na tolik, že by
tohle mohl popřít.

No podívejte, vážená dámo, já myslím, že zkuste se v klidu jako zamyslet, co
jste položila. Já jsem v žádném případě neřekl, že tento komunistický poslanec
dnes neměl právo těm studentům říci, že toto je zákon o rozpadu, toto je
listina ústavního zákona o rozpadu federace, velmi kontraverzní věc, já na ní
mám názor takový, že se to nemělo stát, já jsem tehdy pro to nehlasoval. To je
naprosto legitimní věc. Kdyby těmto studentům řekl, já jsem polemizoval s
výrokem, který on řekl, já jsem polemizoval s výrokem, že on na půdě parlamentu
řekl, že na nás za to budou budoucí generace plivat. Jestli jste mě vážená dámo
poslouchala, tak prosím zamyslete se nad tím, jestli jste položila nebo
nepoložila férovou otázku. A můžete si to přehrát znova ten rozhovor. Že říkám
doslova totéž, co jsem říkal tehdy.

Tak vidíte, zase druhý názor. Jeden názor říká, že Klaus udělal tohle, druhý
názor říká, že Klaus udělal ono. Já si myslím, že tohle je v oboru
společenských jevů nedokazatelný, no že není žádný vědecký důkaz, jestli má
tvrzení, že kdyby nebyl Klaus, tak jsme dostali hlasů víc, že byl Klaus, tak
jsme dostali hlasů víc. Není, není tato věta, je to všechno interpretace, je to
všechno postoj, je to postoj k názorům. Já opakovaně říkám, že nebudu
vychovávat nikoho, já si myslím, že o to si každý musí říci, musí se sám
pokusit kandidovat, a tak dále. Takže, že bych vychovával někoho, to patří také
do říše úplně něčeho jiného, než do reálné politiky.

Celý komplex muzeí i archeologických nalezišť, zvaný „kolébka lidstva“, je
pokusem o interpretaci vývoje člověka, pokusem o sdělení, že člověk vznikl
právě zde, na jihu Afriky, a je i jistým pokusem této země o vyrovnávání se
s minulostí apartheidu. Je to – jako logický protipól – apoteóza
multikulturalismu, který ovšem má v dnešní Jižní Africe i své značně
problematické stránky. Všudypřítomné kvóty mají zajišťovat jakousi naplánovanou
společenskou rovnováhu a to je často zcela umělé. Projevuje se to dokonce i
v sestavování fotbalové reprezentace země.

Musel jsem také udělat otisk své nohy v oné „kolébce lidstva“. Přede mnou tam
byl otisk nohy prezidenta Jižní Afriky Mbekiho a generálního tajemníka OSN Kofi
Annana. Přemýšlel jsem, co budou badatelé na těch otiscích za dalších 3,3
miliónů let zkoumat a co z nich asi „vyčtou“. Možná, že už bude znovu éra
nějakého opičího člověka, ne-li marťanů.

Evropa jako světadíl existuje, stejně jako existovala před staletími. A tato
Evropa mne nefrustruje. Frustrující jsou ambice EU, jejích politiků a
zákonodárců, kteří chtějí všechno centralizovat a řídit shora. Je třeba
rozlišovat Evropskou Unii a Evropu. To je zcela zásadní věc. Evropa je
zeměpisná oblast. Evropskou unii vytvořili lidé.

Evropskou integraci potřebujeme, ale pod tímto pojmem já rozumím liberalizaci,
likvidaci veškerých bariér a hranic, zajištění svobody člověka. Potřebujeme
také co možná nejméně právních omezení a regulací. Toto pro mně znamená termín
„evropská integrace“. Zcela jiným procesem je unifikace Evropy. Nemyslím si, že
ta je nezbytná a užitečná.

Polsko považujeme za přítele. Musím přiznat, že se sám vždy snažím – když se
během unijních summitů chci ujmout slova – rozhlížet, zda bude někdo ochoten
zvednout ruku a říci: „Souhlasím s Vámi.“

Plně respektuji suverenitu Polska a nehodnotím jeho vnitřní politiku. Nepletu
se do problémů školství či stávky lékařů. Pro mně je důležité, jak se Polsko
chová během unijních jednání, jaká je jeho pozice v Evropě. A mohu rozhodně
říci, že se mi mnohem víc líbí pozice Polska Lecha Kaczyńského než jeho
předchůdců. V mé terminologii byl Aleksander Kwaśniewski rozhodným zastáncem
evropské federace. Kaczyński je blíž mému stanovisku, že základem integrace
jsou národ a stát. Zdůrazňuji však: to je moje terminologie. Ani prezident
Kaczyński, ani Kwaśniewski ji nepoužívají.

Polsko je větší než ostatní země regionu a z toho důvodu hraje větší roli. Toť
vše. Střední a východní Evropa není uspořádána tak, aby umožnila jedné zemi
získat pozici lídra. Nechť to tak zůstane.

Polsko pro mně vždy bylo velmi přátelskou zemí. Já a moje žena milujeme hory a
od doby, kdy se otevřely hranice na Západ, pobývám častěji v Rakousku než
v Polsku; z Prahy tam jedu autem tři hodiny. Ale v dobách komunismu bylo Polsko
zemí, kterou jsem navštěvoval častěji než kteroukoliv jinou. Nejdříve, od konce
50. let jsem hrával v Polsku basketbal. Později jsem přijížděl jako vědecký
pracovník Československé akademie věd. Po roce 1968 byla situace
v Československu velmi složitá a já jsem se mohl účastnit mezinárodních
konferencí pouze v Polsku a Maďarsku. Polsko jsem navštívil také v záři 1989,
kdy byla vytvořena první nekomunistická vláda. Jel jsem do Varšavy v neděli
večer nočním vlakem, ale víkend jsem strávil na naší chalupě v jižních Čechách.
Je to stará usedlost. Nebyla tam televize, neposlouchali jsme rádio a nečetl
jsem noviny. O tom, že byla vytvořena Mazowieckého vláda, jsem se dozvěděl až
na nádraží ve Varšavě. Řada nových ministrů byla mými akademickými kolegy.
Proto je můj vztah k Polsku jiný než u běžného Čecha.

Příliv imigrantů mění Evropu. Česká republika ale zatím patří k těm šťastným
zemím, ve kterých je počet imigrantů relativně nízký, i když je mnohem vyšší
než v minulosti. Nedávno jsem 15 km od Prahy hrál v malé obci s přáteli tenis.
V restauraci, kde jsme večeřeli, byla skupina asi 20-25 Číňanů s dětmi. Takovou
skupinu Asiatů bychom před deseti lety neviděli dokonce ani v centru Prahy.
Svědčí to o fundamentální, radikální změně.

Vidím to jako ohrožení. Nezlobím se však na imigranty, ale na Evropany, kteří
je sem přivedli. Existují dvě skupiny Evropanů zodpovědných za příliv miliónů
cizinců na náš kontinent. První skupinu tvoří ideologové, kteří po tři poslední
desetiletí propagují doktrínu multikulturalismu, kteří nás přesvědčují, že
každý je v pořádku, že každý může být našim sousedem. Považuji tuto doktrínu za
mylnou. Druhou skupinu tvoří evropští socialisté, kteří vytvořili v Evropě
sociální stát založený na sociální politice, která nemotivuje Evropany k práci.
To oni vytvořili systém, ve kterém relativně bohatí Evropané nechtějí vykonávat
určitá povolání. Proto jsou potřební imigranti. Nejsou to islámští ideologové
či al Kaida, kdo nese zodpovědnost za přistěhovalce a problémy, které s nimi
souvisí, nýbrž sami Evropané.

Jsem klasický liberál, který je rozhodně proti všem -ismům tohoto typu. V tomto
smyslu mám blíže ke stanovisku Polska než jiných zemí. Multikulturalismus je
nebezpečná ideologie. Jsem pro perfektní sousedské vztahy. Chci mít v domě
dobré sousedy. Když si zapomeneš koupit sůl, můžeš zaklepat na jejich dveře a
půjčit si ji. Děti souseda si hrají s tvými dětmi. Dveře našich bytů však
zůstávají zamčené na klíč. Pokud si chci se sousedem promluvit, musím zaklepat
nebo zazvonit. A multikulturalismus likviduje nejen klíč, ale i dveře, nebo
navrhuje, aby byly vždy otevřené.

Politická korektnost je tragédií dnešní doby. Během oficiální návštěvy Islandu
o mně premiér této země prohlásil: „Václav Klaus je velmi často politicky
nekorektní, nejčastěji je však korektní politicky.“ Velmi se mi to líbí.

Uzbekistán je zemí s tisíciletou historií a kulturní tradicí, zemí, která byla
vždy ve své historii křižovatkou kulturních vlivů, zemí, kde se potkával Západ
s Východem. V dobách, kdy Evropa byla ještě na úsvitu svých dějin, byla na
Vašem území vysoká kultura. Víme, že historie k Vám vždy nebyla milosrdná a
v tomto ohledu jsme měli podobný osud. Alexandr Makedonský, arabské a čínské
armády, Čingischán a řada dalších válečníků, stejně jako později evropské
koloniální velmoci, ti všichni usilovali o ovládnutí Vaší země. Přinesli jí
válečné útrapy, ale také často nové hodnoty a kulturní podněty. Po staletí si
Vaše země, ležící na tzv. hedvábné stezce z Evropy do Číny, uchovávala
mimořádný strategický význam a současnost na tom nic nezmění. Proto i dnes
s velkým zájmem sledujeme rozvoj Vaší země, která hraje mimořádně důležitou
stabilizující roli v sousedství jednoho z krizových bodů současného světa –
válkami těžce zkoušeného Afghánistánu.

Základem každého smysluplného politického postoje je a být musí jasné ideové
zakotvení, protože jedině to umožňuje, aby se člověk ve spleti krátkodobých či
úzce skupinových zájmů dokázal orientovat a aby viděl dále než na horizont
právě probíhajícího dne. Takový postoj se v současnosti – u nás, ale i v celém
západním světě – bohužel stává výrazně menšinovým. Je považován za staromódní
přežitek, který řadu soudobých aktérů politických zápasů o mocenský vliv jen
brzdí a zdržuje.

Moje celoživotní zkušenost říká, že je tomu právě naopak, že je žití bez
jasného ideového kompasu omylem. Snaha zalíbit se voličům zleva doprava za cenu
ideové vyprázdněnosti – v ODS to před lety kdosi propagoval jako tzv. „široké
rozkročení“ – vede ke stírání rozdílů mezi politickými stranami.
V předvolebních zápasech je pak tento postoj kompenzován silnější a drsnější
rétorikou, hloubením těžko překročitelných příkopů a bariér vůči ostatním a
personifikací politického souboje. Obvykle je výsledkem kontraproduktivní
polarita celé společnosti. V takové atmosféře je každý kompromis pokládán za
zbabělost a rozumnost je postavena do role zrádce.

Zjednodušené černobílé vidění má své oprávnění, jde-li o okamžik revoluční
přeměny jednoho společenského uspořádání v jiné. V běžném životě vede k tomu,
že politika začíná připomínat střetnutí nesmiřitelných fanoušků fotbalových
klubů. Důsledkem jsou i mimořádně těsné výsledky volebních klání a – následně –
nemožnost sestavit fungováníschopné vládní sestavy. Myslím, že ani Vám něco
takového nemůže vyhovovat.

Jako prezident republiky ctím výsledky voleb. I proto jsem v minulém volebním
období neváhal opakovaně svěřit právo k sestavení vlády tehdy nejsilnější
parlamentní straně, i když byla v hluboké krizi a i když by si asi mnozí z Vás
přáli, abych postupoval jinak. Podle stejné logiky jsem nyní dal stejnou
možnost vítězi parlamentních voleb, i když jeho první pokus o sestavení vlády
selhal. Tentokrát jsem kvůli tomu kritizován z opačného pólu politického
spektra, ale tak to asi být musí.

ODS na sebe vzala hlavní tíhu vládní odpovědnosti za transformaci země
z totality (a jejích pozůstatků a následků) ve standardní demokratický stát.
Nebyl to úkol lehký. Kdekdo nám v tom tehdy bránil a házel klacky pod nohy.
Kdekdo se i dnes snaží toto období relativizovat, destruovat a vytvářet o něm
falešné mýty. Skutečností však zůstane, že jsme v tomto úkolu v podstatě uspěli
a že jsme k dobrému výsledku celé naší země významně přispěli. Vznikem a
trváním ODS se dodnes daří v naší společnosti uchovávat kontinuitu politických
ideálů, které tak silně zněly v listopadu 1989 a bezprostředně po něm. ODS
zůstává jediným důsledným obráncem polistopadových změn, které nám přinesly
svobodu a demokracii.

Věřím, že ten malý zázrak, který se udál před patnácti lety v Olomouci, má před
sebou dlouhou a smysluplnou budoucnost. Věřím tomu, protože věřím těm, kteří se
k tomu, co představuje ODS, hlásí, kteří ji tvoří, kteří ji volí. Věřím tomu,
protože důvěřuji zdravému racionalismu občanů České republiky. Věřím tomu,
protože jsem přesvědčen, že je lidská svoboda nezničitelná a že ti, kdo o ni
v tomto politickém seskupení opravdově usilují, vědí, proč tak činí.

Sociální demokracie jistě není naším ideovým spojencem. Diametrální odlišnost
našich programů a stejně tak nemalá odlišnost stylu a forem naší politické
praxe (doložitelná např. statistikou o hlasování v parlamentu) to vylučují.
Tímto konstatováním to ale nekončí. Nemohou-li být největší politické síly
v zemi ideovými spojenci, není nutné, aby byli rovnou nepřáteli, jak tomu
v minulých letech bohužel tolikrát bylo. Koalice mezi námi možná není, ale
seriózní dialog ano. A pro ten jsme nyní položili solidní základy, Díky tomu se
z nepřátelství může stát soupeření. Byl by to dobrý příklad i pro ostatní
politiky a politické subjekty a byli bychom moc rádi, kdyby na tyto postoje
také přistoupili.

Proto oceňuji, že po řečech o tunelářích, lumpech, podvodnících a zlodějích
udělala sociální demokracie krok k zodpovědnosti. Krok v podobě realistické
reakce na naši iniciativu z posledních měsíců. Bylo to složité a pro leckoho
bolestné. Šlo v tom o hledání nejvyššího společného (často dost malého)
jmenovatele na věcné úrovni, šlo o hledání schopnosti vést vzájemný dialog i
při plném vědomí rozdílnosti politických programů a názorů a šlo o hledání
schopnosti nalézt společné východisko a potřebný kompromis.

Ze všech stran kolem sebe slyšíme plané moralizování a vznešené výzvy, slyšíme
siláckou kritiku politikaření a politického či stranického hašteření. Když však
my uděláme něco, co má úplně jiný základ a charakter, něco, co otevírá dveře
k normálním, nepřátelstvím nezatíženým vztahům, propukne hysterie, a to
zpravidla od oněch největších moralizátorů.

Toleranční patent je vůči Opoziční smlouvě kvalitativní změnou. Opoziční
smlouva na ODS nevyžadovala žádné společné hlasování s vládní stranou.
Toleranční patent ano – zavazuje nás k podpoře vládního návrhu státního
rozpočtu na rok 2000. Vláda tuto podporu nenašla jinde (jako minulý rok u
lidovců a komunistů) a proto se obrátila na nás. ODS v této chvíli nemohla
tváří v tvář svým voličům i svým programovým zásadám tuto podporu sociální
demokracii dát „jen tak“. Proto jsme se sociální demokracií vyjednávali o tom,
jaké pozitivní změny ve své politice je připravena udělat. Sama od sebe by je
jistě nedělala, ve chvíli nouze však byla našim podmínkám ochotna naslouchat, a
my jsme této příležitosti využili. Díky tomu došlo k dohodě, která nejen
znamená v dosavadní vládní praxi posun směrem, který jistě prospěje všem
občanům země, ale která znamená i signál, že je na naší politické scéně možné
se na něčem dohodnout a že je možné dohody držet, a to místo neustálého
šermování a útoků pod pás.

Ekonomové se – v podstatě bez výjimky – shodují v tom, že diskontní míra
(šířeji diskontní faktor) představuje klíčový parametr jakéhokoli uvažování o
budoucnosti, a proto i klíčový parametr oboru economics of climate change (ale
i jiných oborů ekonomie) a konec konců nepřehlédnutelný faktor jakéhokoli
veřejného, tedy politického rozhodování o reakci člověka (eventuálně celého
dnešního lidstva) na možné globální klimatické změny. V tom mezi ekonomy
sebemenší spor není a bylo by možné demonstrovat to nekonečným množstvím citátů
z prací nejslavnějších ekonomů.

V čem se ale mezi sebou ekonomové liší, je jejich názor na adekvátní velikost
oné diskontní míry a na roli normativního a pozitivního pohledu při hledání
její „správné“ velikosti. Že je její velikost nesmírně důležitá, je snad
zřejmé. Nositel Nobelovy ceny za ekonomii Garry Becker význam její velikosti
ukazuje velmi jednoduchým způsobem: „I při relativně malé diskontní míře ve
výši 3% budou důsledky globálního oteplování pro generace žijící za 50 let ode
dneška „vážit“ (či znamenat) pouze jednu čtvrtinu toho, kolik by to bylo pro
generaci dnešní. U generací za 100 let to již bude pouhá jedna šestnáctina.
V podstatě se tedy za život jedné generace tato váha snižuje na jednu polovinu“
(viz 1, str. 51). Je jen logické, že diskontní míra vyšší či nižší s jakýmikoli
propočty a prognózami – a přesně o ně v počítačových simulacích dnešních
popularizátorů myšlenky globálního oteplování jde – dělá naprosté divy.

Co si z toho máme vybrat? Máme věřit trhu (a proto i jeho „etice“) nebo máme
věřit etice věrozvěstů globálního oteplování? Máme se postavit na dnes líbivou
a politicky korektní pozici a požadovat nulovou diskontní míru nebo máme věřit
impersonální síle trhu a pro naše úvahy intertemporální analýzy volit běžnou
úrokovou míru? (Beckerman a Hepburn navíc (str. 200) správně připomínají, že
„my“ dnes mluvíme i za ty nejchudší na světě a že v chudším světě bývá –
vzhledem k relativní vzácnosti kapitálu – úroková míra daleko vyšší než ve
světě bohatém. Proto požadují, že když říkáme „my“, abychom jasně řekli, „koho
tím my myslíme?“).

Protože Sternova zpráva předpokládá, že g = 1,3, znamená to, že je společenská
diskontní míra s rovna 0,1 + 1 . 1,3 = 1,4. S touto hodnotou jsem argumentoval
i já ve své nedávné knize (viz 6), ale říkal jsem, že to u Sterna moc jasné
není. Proto mne potěšilo, že i Beckerman a Hepburn říkají, že „není snadné
pochopit s jakou diskontní mírou Sternova zpráva skutečně pracuje“ (viz 2, str.
202).

Prezident není jen robotem, kterému by se nainstaloval počítačový program podle
několika slůvek v ústavě a on by triviálním způsobem říkal ano/ne. Prezident má
nemalou politickou roli a moje aktivita se nezužuje do roviny "odvolá/přijme
demisi."

Odlišme, co je ona pověstná poslední kapička, od toho, čím se ten sud, který
přeteče, plní. Žijeme v jistém politickém uspořádání, volebním systému, v
možnostech řešit krize předčasnými volbami. My jsme dlouhodobě v podivné
situaci menšinových či nemenšinových vlád, které stojí na jednom hlasu. To
vytváří latentní prostor pro jakoukoliv poslední kapičku, která rozbouří
hladinu a voda vyšplouchne daleko. Tohle je další případ stejné historky. Úplně
něco jiného je ale analýza té poslední kapičky, zde bych už tu pověstnou
zdrobnělinu neměl používat, toto je dost velká kapka. A že je to způsobeno
výrazným zpochybněním dnešního předsedy vlády, to se mi zdá naprosto evidentní.

Nemám rád příliš personifikované otázky, snažím se to dostávat do obecnějšího
schématu. Krize byla vyvolána kolem jeho osoby, ne kolem způsobu, jak řídí
vládu, jak kvalitní zákony předkládá. Byla vyvolána kvůli problémům kolem jeho
osoby a kolem jeho rodiny. V tomto smyslu je to krize Stanislava Grosse.

Bylo by to strašlivě ztracených šestnáct měsíců. Když někdo říká, že to není
tak dlouhá doba, musím zásadně protestovat. Ta úplně první vláda po pádu
komunismu dostala do vínku šest měsíců a za tu dobu se stihlo udělat
neuvěřitelné množství práce. Mně úvaha, že za těch šestnáct měsíců se stejně
nedá nic udělat, připadá absurdní a nemohu se s ní smiřovat.

O tom, že by předčasné volby byly lepší, jsem stoprocentně přesvědčen a moc
prosím, aby nikdo neříkal, že v tomto názoru jsem prodlouženou rukou ODS. Byl
jsem na summitu NATO a EU s americkým prezidentem. Každý druhý se mě ptal, jak
to vyřešíme, a každý blahosklonně říká, tak to chce předčasné volby. A já jim
musím vysvětlovat, že náš ústavní systém tuto možnost tak snadno neumožňuje.

Už více let mnoho rozumných lidí říká, že ten náš proporcionální systém v této
extrémní podobě nepřináší možnost silného a jasného vládnutí. Já za druhou
stejně špatnou věc v tomto ústavním uspořádání považuji nemožnost nějakého
průchodného řešení i v rámci tohoto volebního systému, to znamená předčasné
volby, donutit k demisi, odvolat, neodvolat. To bylo našimi ústavními právníky
uděláno nesmírně rigidně. V té době vláda dělila stát a příprava ústavy nebyla
její hlavní prioritou. Podvědomě jsme tehdy cítili, že vláda má být diktována
ústavou, a nikoli aby vláda diktovala ústavu. Byla tam přirozená zdrženlivost.
Proto ústavu tehdy v Lánech dolaďovala skupina poslanců ústavně-právního
výboru. A o kvalitě jejich ústavního výkonu musím říct, že byla trochu jiná než
před dvěma sty lety v Americe...

Jednak nemám pocit, že ke svému životu a výkonu funkce potřebuji výrazné změny
v pravomocích. Na druhé straně, v posledních dvou týdnech každý komentátor,
tedy ne já, říká, že prezident nic moc nemůže udělat... To není můj soud, to je
soud obecný. V tomto smyslu to nastavení možná není správně. Je tady spousta
momentů v každodenním životě našeho úřadu, kdy nevíme, co můžeme, nebo nemůžeme
udělat. Ten zákon je do té míry nejasný, že ani od ředitele legislativního
odboru nedostanu jednoznačnou odpověď. Tak to přeci není v pořádku.

V otázce, jak ji pokládáte, je to všechno dohromady. Státní rozpočet není ničím
jiným než základním plánem vlády, co dělá a nedělá. To není hokynářský součet
má dáti, dal. To je do značné míry založeno na zákonech. Státní rozpočet se
nedá narovnat bez výrazné změny zákonodárství, nedá se narovnat tím, že by byl
o něco přísnější ministr financí. Ale - malá odbočka. Udělala se malá změna
rozpočtových pravidel, která umožnila, aby si resorty převáděly peníze z roku
na rok a aby nepropadly nevyužité na konci roku. A ministerstvo obrany, které
pláče, jak se mu ubírají peníze, tak najednou zjistilo, že na konci roku může
nepotřebovat sedm miliard korun! A to je z rozpočtu v řádu 50 miliard, to je
fascinující závěr. Klasická ukázka, kolik je v tom obrovském státním rozpočtu
prostoru.

Nechtějte po mně, abych propagoval výhody politiky ODS. Zmínil jste rovnou daň.
To není pouhá hříčka z nitra daňového systému. Je součástí změny paradigmatu,
která se dotýká obrovské řady věcí. Je pikantní, že na mezinárodním fóru v
saúdsko-arabské Džiddě, kde zahalené ženy v abájách a burkách seděly za sklem,
tak první otázka, která směřovala po mém vystoupení, byla právě od jedné z
těchto žen a na rovnou daň. To je fascinující. To, že někdo v Saúdské Arábii ví
o našich diskusích o rovné dani, podtrhuje, že rovná daň a změna paradigmatu
není triviální věc. A já jsem jí také řekl, že jako možná první jsem s rovnou
daní vystoupil už v roce 1995.

Myslím si, že je to daleko složitější, tyto zjednodušené představy nesdílím.
Arabský svět je svébytný, svéprávný, sebevědomý, hledající své místo na slunci.
Pronesl jsem tam projev a mně se zdálo, že je riskantní na tom místě. Říkal
jsem, jaká má být kombinace politických a ekonomických změn, což je v Saúdské
Arábii věc riskantní. Večer předtím jsem si dokonce říkal, jestli nemám trochu
ubrat. Nakonec byl projev naprosto jednoznačně přijat. Nemyslím, že jsou to
diametrálně odlišné světy, nechme střetů civilizací.

Já respektuji tyto země, v jednom případě tam žije stotřicetkrát více lidí, v
druhém patnáctkrát víc než u nás. Mají své životy, problémy, svůj odvěký boj o
cestu vpřed. Že mnoho dělají totálně jinak než my a že vy ty rozdíly
vyjevujete, to je přeci samozřejmé. Ale snílkovská představa části našich
intelektuálů nebo politiků, že jezdíme do Číny, abychom tam změnili jejich
politický a kulturní systém, je důkaz nezralosti těch, kteří to říkají. Sedíte
v Čcheng-tu, desetimilionovém městě provincie S-čchuan a tam guvernér této
provincie je někdo, kdo je současně stranickým vůdcem, ale je to de facto
premiér osmdesátimilionového státu. A naše média referují, že jsem se setkal s
komunistickým předsedou. Bavím se s ním o Tibetu hodinu. Proč to mám ale někomu
vykládat?

Manželství považuji za tradiční instituci jednoho typu, jsem pro to, ať si
udělají jakékoliv uspořádání ostatních vztahů. Ale plést to s rodinou a
manželstvím - jsem zásadně a fatálně proti.

Kjótský protokol je jeden z největších omylů současného lidstva. Mně to nevadí,
je to štěstí.

Upřímně říkám, jsem generace, která drogami nebyla dotčena, moje schopnost
rozlišit drogy na tvrdé a měkké je nulová. Globálně říkám ne, ale nemám na to
silný názor.

Byl jsem součástí generace, která po Timurovi a jeho partě objevila beatnickou
literaturu. Když jsem v San Francisku, jdu se z piety posadit na onen slavný
Hippies Hill, kde jsem byl poprvé v roce 1969. Ale že bych znovu četl Kerouaka,
nevím.

Evropská unie se stane státem a bude mít všechny základní rysy státu. Bude
mít svou ústavu, své občany, své území, svou vnější hranici, svou měnu, svého
prezidenta. svého ministra zahraničních věcí, atd. Bude mít vlastní vlajku,
hymnu a státní svátek.

Sám termín "ústavní smlouva" je nepřesný a pouze dočasný. Smlouvou mezi
suverénními státy bude tento dokument jen do doby, než bude v členských státech
- jako smlouva ratifikován. Pak se tento dokument stane skutečnou ústavou.

Občané jednotlivých členských států se stanou občany státu Evropská unie, s
právy a povinnostmi přímo vůči institucím tohoto evropského státu.

Členské státy budou moci vykonávat jen ty pravomoci, které jim ústava EU
ponechá, nikoli opačně, což byla původní myšlenka evropské integrace. Odvozené
(sekundární) právní akty EU budou nadřazeny původním (primárním) právním aktům
členských států.

EU, nikoli členské státy, budou uzavírat mezinárodní smlouvy s jinými státy.

Ústavní smlouvou se v hlasovacích procedurách snižuje váha menších členských
států, tedy i České republiky (oproti dnešnímu stavu, vycházejícímu ze smlouvy
z Nice).

I ty oblasti rozhodování, v nichž členským státům i do budoucna zůstane
právo veta, mohou být v libovolné chvíli předvedeny pod většinové hlasování
(stačí, aby s tím souhlasili prezidenti nebo premiéři zemí EU, tedy bez
možnosti toho, aby o tom musely rozhodnout národní parlamenty, o souhlasu
občanů ani nemluvě).

Čím méně arogantně ambiciózní bude chování některých evropských politiků v
těchto věcech, tím smířlivější bude názor veřejnosti. Nesmírně zajímavé jsou
poslední průzkumy veřejného mínění v Evropě. Výsledky mě fascinovaly, protože
jsou neskonale kritičtější, než bych si já jako známý kritik mohl představit.
Přísně zformulovaná otázka zněla: "Chcete, aby se vaše země vrátila od eura ke
své původní měně?" Šokující je, že například 70 procent lidí odpovědělo v Řecku
ano. Pak to postupuje dál přes Německo, Rakousko a průměr Evropské unie je 49
procent. Takže názory lidí bývají často jiné než názory elit.

Jsem vytrvale kritický k některým aspektům v případě eura. Před několika lety
jsem na jedné německé univerzitě na toto téma hovořil. Po mém projevu děkan
národohospodářské fakulty prohlásil: "Toto je názor, který stoprocentně sdílejí
všichni profesoři na naší fakultě." Takže to není jenom můj názor.

Dovedu si představit, že dojde k takové míře ekonomického propojení a k
takovému sladění ekonomických parametrů, že v podstatě by to už pak bylo jedno.
Vždyť dvě desetiletí před vznikem eura existovala de facto tichá měnová unie
mezi Německem, Holandskem a Rakouskem. Vztahy měn těchto zemí byly zafixovány
už počátkem osmdesátých let. Takže ta otázka, kdy se mají ty měny skutečně
spojit, byla řešena už před eurem. Živě si dovedu představit, že Česká
republika se svými parametry dříve či později stejně napojí na zbytek té
nejvyspělejší části Evropy, a pak už to bude jedno.

Diskuse prudce zesílila. Teď je teprve chvíle pro použití slov optimismus či
skepse. Dnes je to skutečně něco jiného, pokud srovnáváme situaci před pěti či
deseti lety. Jestli to opravdu přinese změnu, to už chce optimismus. V tomto
smyslu bych u tohoto rozhovoru vyjádřil prvně mírný pesimismus. Při nirváně
mlčící většiny to pořád ta jedna skupina může tlačit dál a nakonec nastanou
pouze kosmetické změny EU. Já bych chtěl fundamentální změny. Historie ale
mnohokrát ukázala, že tomu tak být nemusí.

K diskusi, která se na mé webové stránce rozpoutala na téma mého pondělního
hodnocení Pithartovy mise na Kubu, je myslím nutné přidat pár vět.
Jednou věcí je moje dnešní omluva za můj poněkud předčasný pondělní výrok.
Nijak ji nechci následujícími slovy relativizovat. Jako každý i já mám právo na
omyl a stane-li se, je nutno jej přiznat, což jsem učinil. Každá věc má však
své pozadí.
Při svém hodnocení jsem vycházel ze zdrojů, které mně byly dostupné. Z toho
jsem cítil zklamání: Ponižující čekání na rozhovor s prezidentem Castrem,
očekávání, vzbuzené výroky ministerstva zahraničí, že pan Pithart přiveze oba
zadržené české občany domů a neposlední řadě i pocit, že tímto průběhem a – jak
to v pondělí dopoledne vypadalo – nulovým výsledkem celé „mise“ dáváme Fidelu
Castrovi jen další možnost k jeho mezinárodní sebeprezentaci. To vše mě vedlo
k vyjádření mého zklamání a k poukazu na „standardní“ diplomacii.

Stačilo málo. Jestliže se nyní dozvídám, že v pozadí této mise byly též
aktivity pana prezidenta, nebylo by myslím vůbec na škodu, kdyby o tom byl
alespoň informován i třetí nejvyšší ústavní činitel, předseda Poslanecké
sněmovny. To se však nestalo a vypovídá to „cosi neblahého“ o úrovni komunikace
mezi ústavními institucemi v naší zemi. Vlastně jsem tak byl – a patrně záměrně
– uveden v omyl.

Druhou stránkou věci pak je úroveň některých diskusních příspěvků na této
stránce. Chápu, že někteří lidé používají mé webové stránky jako pouhý ventil
přetlaku nenávisti, kterou vůči mně a politickému směru, jenž reprezentuji,
pociťují. Jsou to obvykle titíž lidé, kteří půjdou kamkoli manifestovat za
„politickou kulturu“. I z toho je mi trochu smutno, protože svými příspěvky
jasně předvádějí, jak si takovou „kulturu“ představují.
Komentáře k záležitosti se zadrženými českými občany měly z mé strany vždy
věcný, nikoli osobní ráz. Sám jsem před časem například navštívil v thajském
vězení naše dva občany odsouzené za kriminální čin, abych jim alespoň dodal
trochu vědomí, že na ně nezapomínáme a že jejich osud, byť se patrně provinili
proti tamním zákonům, a byť nejsou mediálními hvězdami, ale jen „obyčejnými“
českými občany, nám není lhostejný, že budeme usilovat o jejich návrat do
vlasti. Tehdy to prošlo, pochopitelně, bez mediálního zájmu.

Do této chvíle nevíme, co bylo pravým důvodem zadržení obou českých občanů na
Kubě, to vědí jen oni, a patrně pan prezident. Mohu se, právě tak jako ostatní
naši občané, jen dohadovat. I to je, bohužel, stav politické kultury v naší
zemi.

A zde se dostávám k druhému rozměru problému. Z Vašeho dopisu cítím něco
podobného, co naše generace zažila v době minulé – pohrdání jinými hodnotami
(než jsou ty Vaše) a touhu změnit člověka. Volání po „novém člověku“, které se
v dějinách opakuje, je často doprovázeno snahou vnutit lidem jiné hodnoty, a to
třeba i proti jejich vůli. Staří i noví mesiáši, kterým se nedařilo přesvědčit
ostatní, chtěli jim vnutit dobro i proti jejich vůli. V zaslepené touze po
„novém člověku“ byli ochotni potlačit svobodu. Uznejme však, že svoboda člověka
rozhodovat o sobě, o svých hodnotách a o svém štěstí, je tou největší hodnotu
samo o sobě. Hodnotou, která je nesouměřitelná s preferencemi typu nejíst maso,
žít na venkově nebo mít čistší ovzduší.

Dokud se sami budete řídit svými myšlenkami a žít podle svých hodnot, máte mou
úctu a jistě najdete mnoho následovatelů. Ale nechtějte nikoho spasit. Nejste
pastýři a lidé nejsou ovce. A mohu-li poradit – nepodléhejte katastrofickým
vizím o zkáze planety, protože takových vizí už bylo mnoho a nikdy se
nenaplnily. Ani příliš nespoléhejte na „veřejný prostor“. Stát, i když plní
nezastupitelné role, nikdy nebyl a nebude spasitelem (i když se jej mnozí
samozvaní spasitelé snaží využít pro své cíle). Já mám důvěru ve schopnosti
svobodných lidí nalézt řešení problémů, pokud k tomu budou mít především svůj
soukromý prostor.

Tak nepochybně já jsem v ODS byl a myšlenka, že bych si mohl vyměnit hlavu a
srdce a začít říkat něco úplně jiného, než co jsem říkal celý život, není. Ale
na druhé straně. Já si dokonce ani nemyslím, že toto by byla vážná obvinění na
mou hlavu. Vynechám-li pár standardních pisálků, kteří kdybych se stavil na
hlavu, tak budou psát své dávno připravené zapšklé komentáře. Já nemám pocit,
že si veřejnost myslí, že straním jedné politické straně a já bych vás
ubezpečil, že pokud jsem informován tak si to nemyslí ani ta politická strana o
které tady teď právě mluvíte.

Já myslím, že s tou evropskou komisí a unií musíme taky bojovat. To není prostě
bůh nad námi, který nám dává ideální věci a my se máme jenom uklonit a říci že
to je bezvadné. Takže o tom, že s tím musíme bojovat je potřeba. Druhá věc,
tyto evropské věci k nám přichází ve formě směrnic a ty se teprve přetavují v
náš zákon. A právě při té přesmyčce od té směrnice k tomu zákonu přichází opět
moc našich lobbistů a našich byrokratů a našich úředníků, kteří velmi často
extendují tu směrnici evropské komise, přidávají si svou lidovou tvořivostí k
tomu celou řadu věcí a když potom porovnáme směrnici a 25 zákonů o hluku,
teoreticky v 25 členských zemích EU, tak vidíme, že ty zákony ač vycházejí z
jedné směrnice se velmi liší a je hrůza, že u nás býváme často papežtější než
papež a proto se takovou směrnici snažíme dotáhnout ještě do absurdnějších
celků, než jak to možná bylo i původně zamýšleno. A porovnáme-li ten zákon se
zákony v jiných zemích, tak možná že by se někdo divil.

Aha, já nevím, oni už to lidé zapomněli, ale vláda v období 1992-1996, které já
jsem předsedal byla poslední vládou, která nebyla závislá na dobrém vyspání se
nebo chorobě jednoho poslance či poslankyně. Tehdy ta vládní koalice měla,
možná si na to ještě někdo vzpomíná, měla 105 hlasů a proti bylo 95. Což
velikánský rozdíl není nicméně 105:95 je trošku dýchací prostor pro tu vládu a
proto také v té době se těch zákonů udělalo největší množství. Od té doby od
roku 1996 ta další vláda, které jsem předsedal, tak té už jeden hlas chyběl,
další vláda byla úplně menšinová založená za opoziční smlouvě, další vláda měla
101, vláda Špidlova vláda má 101 i teď vláda Grossova do dnešního dne, a my si
počkáme, na následující hodiny a dny, jestli těch 101 má a nebo nemá a jestli
to nedopadne zase úplně jinak. Takže naopak, já bych jako základní
charakteristiku naší země řekl slabé vlády, dané naším volebním systémem, které
naopak blokují, aby vlády se rozmáchly a v tom čtyřletém období něco udělaly
proto všechny ty debaty o většinovém volebním systému. Proto všechny ty debaty
o tom, aby na čtyři roky dostalo jedno ideové politické seskupení šanci, něco
razantnějšího udělat a za čtyři roky, aby to voliči spočítali a řekli, toho už
nechceme, chceme zase ty druhé. Dneska jsme v beznadějném stavu, kdy ty vlády
nemají velký prostor.

Vyčkejme následujících pár dnů, kdy já doufám, že ty politické strany zareagují
a řeknou mně, my jsme ochotni zaplatit určitou cenu za ten a ten výsledek.
Pokud by se toto téma vrátilo, uvidíme.

Žádostí o milosti bylo asi 3700 nebo 3800. Neboli když jsem si to přečetl, nebo
sečetl pro sebe, respektive, přesněji řečeno, vydělil, tak vychází mě z toho,
že v podstatě jsem udělil jednu ze šedesáti milostí a teď všichni navzájem si
položme otázku. Jedna ze šedesáti je to málo, je to moc nebo zdálo by se někomu
lepší, kdyby byla jedna ze sta. Já nevím, my jsme to takhle nikdy nepočítali.

To je spíše následný výsledek, který jsem samozřejmě předem neznal. Čili jedna
ze šedesáti něco. To je jedno 65 nebo kolik. Je to strašlivé váhání. Vznikne z
každých 200, 300 žádostí 10, 15 nadějí možných, nastává druhé kolo, třetí kolo,
ubude z nich zase, zase polovina zůstanou nakonec třeba dvě nebo tři. No já
nikomu bych to nepřál, aby to dělal.

Určitě soukromým názorem disponuji a nemyslím si, že jistá novela ústavy, která
byla udělána v době, kdy ještě pan Rychetský dnešním předsedou Ústavního soudu
byl šéfem legislativy té minulé vlády. Já si nemyslím, že ta novela ústavy v
sobě obsahuje všechno potřebné proto, aby bylo možné přijmout tu evropskou
ústavu jako takovou, aby nebyla v žádném rozporu. Ale občanům bych chtěl říci,
jednu věc. To jestli je ta ústava v souladu s ústavou či není, je jenom
špičičkou ledovce. To je jedna část velkého problému. To je jenom úvaha o tom,
že kdyby náhodou nebyla, tak veškerá debata o tom, jestli je ta ústava dobrá
nebo špatná by byla zbytečná. Já myslím že ta hlavní debata, která u nás začala
probíhat a já doufám že bude probíhat ještě pozorněji, je o tom, jestli tento
ústavní dokument je užitečný, správný, potřebný, zlepšující život v Evropě či
nikoliv. A to koneckonců zůstává a nemá to nic společného.

Necítím ten rozpor tak silně. Já jsem nikdy neříkal, že jsem proto, abychom se
vymkli procesům evropské integrace, abychom zůstali na okraji kdesi, abychom se
pokoušeli jinou cestou. Nikdy jsem to neříkal. Já podával v roce 1996 přihlášku
do EU, koneckonců já jsem byl v zahájení všech vyjednávání, já jsem také
podepsal vstup, takže odlišme naše globální podílení se na evropském
integračním procesu, který může mít mnoho variant, mnoho typů a jeho jednou
variantou je uspořádání Evropy nebo EU podle toho návrhu té evropské ústavní
smlouvy. Pro mě to je jedna z možných variant toho, jak EU a Evropa díky tomu
může v budoucnu vypadat. Já říkám této variantě ne. Já neříkám, že nemá
pokračovat ten integrační proces, že nemáme pokračovat v celé řadě odstraňování
bariér vztahů mezi jednotlivými evropskými zeměmi. Já nenamítám, abychom mohli
bez cla vyvážet do Irska a Portugalska a Litvy a tak, abychom tam mohli jezdit
bez pasů a tak dále. Čili o to vůbec nejde, já namítám proti té druhé půlce
toho evropského uspořádání, ale bohužel ta ústava nás posouvá od toho prvního k
něčemu druhému.

I když je – jak se ukazuje – reálný výsledek Pithartovy kubánské mise nulový,
vyhlídky dvou zadržených Čechů zřejmě nezhoršila. Ukazuje se však, že přehnané
naděje, vkládané do nestandardních postupů, nebyly opodstatněné. O naše občany,
zadržované kdekoli na světě, se stát starat má. Raději však postupy
standardními.

Naprosto nechápu dnešní krizi či spor ohledně Turecka. Cokoli si sice můžu
myslet o Iráku, ale jsem si stoprocentně jist, že žije v obrovském napětí, aby
nevyprovokoval nějakým svým neuváženým činem smrtící válečný úder proti své
vlastní zemi. Musí se toho v každém případě obávat. Myšlenka, že by chtěl
vyprovokovat smrtící úder napadením sousedního státu Turecka, se mi zdá
naprosto nepředstavitelná. To bych si musel myslet, že se v té zemi absolutně
všichni zbláznili. Proto, opakuji, bez znalosti nějakých zpravodajských
informací si nedovedu představit, že by Turecku v daném okamžiku skutečně
hrozilo napadení Irákem.

Já mám jako ekonom, který se věnuje oblasti veřejných financí a makroekonomii
celý svůj život, spoustu názorů na tuto věc. Nicméně chtěl-li bych být
prezidentem, je jasné, že by nemohl vítězit můj odborný názor. V opačném
případě bych se měl věnovat profesorování, a ne prezidentství. Mluvím-li o
relativně neutrálním vztahu prezidenta k domácí politice, myslím tím hlavně to,
že prezident nesmí vytvářet něco jako hradní křídlo nebo hradní strany.
Nepovažuji za úkol prezidenta pokoušet se mluvit do politiky koalice a snažit
se svrhávat vládu. To myslím naprosto vážně a v tomto smyslu z mé strany
současné vládní koalici nic nehrozí.  

Slovo názory na EU je poněkud matoucí. Unie má celou řadu dimenzí. Jedna z dvou
hlavních je tzv. rozšiřování EU a druhá prohlubování EU. Myslím, že nemám
odlišný názor na otázku toho rozšíření. Úplně jiná věc je názor na vlastní
vývoj EU, který se v Evropě vyskytuje pod anglickým termínem deepening neboli
prohlubování evropské integrace. To je velmi legitimní diskuse, která probíhá v
celé Evropě, v každé zemi, uvnitř každé politické strany. A o tom, zda má být
integrace hlubší, žádný definitivní státní názor v ČR neexistuje a také si
nemyslím, že by existovat měl. Možná že se od dnešního předsedy vlády liším v
názoru na optimální hloubku integrace. Ale troufl bych si říci, že na rozdíl od
něho jsem o tom napsal spoustu výslovných textů, dokonce knih. Moje stanovisko
je poměrně známé. Jeho názor já opravdu - říkám to zcela upřímně - neznám.  

Zdá se mi, že slovo kupčení je obrovskou nadsázkou. Cokoli o tom vím,
naznačuje, že o žádné kupčení nejde. Různí lidé mluví s různými lidmi, a ti
mají na proces hledání vhodného prezidentského kandidáta různé názory.
Myšlenka, že by tam docházelo skutečně k nějakému kupčení v jediném možném
výkladu toho slova něco za něco, je, myslím, bujná fantazie našich spoluobčanů.
Tomu opravdu nevěřím. Jestliže poslanci a senátoři trvají na tom, že jsou
svébytnými subjekty a že neposlouchají slepě své stranické sekretariáty, je to
koneckonců právě to, co od nich občané podle mého názoru žádají. V minulosti
přece byli poslanci a senátoři vždy napadáni částí veřejnosti právě za to, že
slepě poslouchají své sekretariáty. V momentu, když to ne všichni dělají,
najednou se mínění části médií obrací a poslanci jsou za to kritizováni. 

Přiznávám se, že tyto dny jsou pro mě docela obtížnou - nazval bych to
sportovní terminologií - mezihrou. Protože nejsem ten, který by byl neznámým
kandidátem, a měl se proto co nejvíce prezentovat před veřejností a
zákonodárci, aby se o něm veřejnost alespoň něco dověděla. Takže mám docela
problém, jak se mám v těchto dnech chovat. Můj politicky docela bystrý syn mě
dokonce minulý týden zkritizoval za moje nevinné a myslím, že spíše milé
vystoupení v pořadu Prima jízda. Říkal: Co se do toho pleteš. Vzpomeň si na
dětskou hru Král vysílá své vojsko. Ty nemáš vysílat v terminologii této dětské
hry sám sebe. Ty máš spíš za sebe nechat mluvit někoho jiného a nepokoušet se
tu vtipnějším tu méně vtipným výrokem oslovit diváky nebo čtenáře.

„Chápal jsem letošní oslavy šedesátého výročí ukončení druhé světové války v
Moskvě jako dobrou příležitost připomenout historické spojenectví a solidaritu,
které sjednotily národy celého světa v úsilí porazit nacistické zlo. Svou
účastí na oslavách jsem chtěl také zdůraznit mimořádnou úlohu, kterou při
porážce nacismu sehrál někdejší Sovětský svaz.

Nemohu však přejít mlčením to, že mezi vyznamenanými byl i generál Jaruzelski.
Ten je – přes své zásluhy o porážku nacismu – pro občany naší země symbolem
jiným. Jakožto tehdejší polský ministr obrany je symbolem vpádu vojsk Varšavské
smlouvy, včetně vojsk polských, v roce 1968 do Československa. Je také symbolem
násilného potlačení demokratického hnutí v Polsku, které na počátku 80. let
bylo nejvýznamnějším vystoupením proti komunistickému režimu.
Považuji toto vyznamenání za zbytečné poškození letošních moskevských oslav.“

Jako ekonom, který celý svůj život studoval problém inflace a publikoval o tom
desítky statí, mám problém s aplikací inflačního kritéria v případě Litvy.
Jedna desetina procenta inflace je daleko pod obvyklou statistickou chybou
měření inflace.

eská biskupská konference nedávno vydala pastýřský list „Pokoj a dobro“. Jde o
dokument zvláštní, nikoli nadčasový, spíše polonáboženský a polopolitický,
který se pokouší hodnotit deset let české transformace. Je to dokument až
překvapivě podrobný (přes šedesát stran), je značně kritický, pochmurný až
pesimistický, což trochu kontrastuje s jeho „křesťanským“ původem.
Nastala doba vánoční, doba zklidnění a rozjímání. Aktuální společenská témata
poněkud ustupují do pozadí a do pozornosti lidí se dostávají otázky hlubší,
duchovní, nadčasové. Nebylo by špatné, kdyby se o nich něco dozvěděla i od
instituce duchovní a v jistém smyslu nadčasové.
Autoři pastýřského listu vyjadřují přání, aby byl dokument přijímán jako
„příspěvek k rozhovoru o uspořádání věcí společenských se všemi lidmi dobré
vůle, zejména pak s těmi, kdo se angažují ve světě politiky, podnikání či
veřejné a státní správy a chtějí se podílet na nápravě věcí veřejných“.
Dovoluji si proto využít této výzvy a nabídnout svůj názor jako názor jednoho z
občanů, který v naší zemi v uplynulých letech rovněž žil, pracoval a snažil se
ovlivňovat společenské dění.

V naší zemi není krize. Ani politická, ani společenská a dnes – díkybohu – už
ani ekonomická. Profesoři přednášejí, doktoři léčí, zedníci stavějí domy,
duchovní káží, poslanci schvalují zákony – všichni dělají svou práci, která je
baví nebo živí. Někteří z nich jsou pilnější, jiní pohodlnější, někteří
čestnější, jiní hříšnější, ale tak tomu bylo vždycky, včera jako dnes, a nejde
o specifikum žádné země ani žádné profesní skupiny.

Ústřední teze pastýřského listu – že změna společenských struktur a institucí
probíhá rychleji než proměna zvyklostí, etických norem a chování lidí – je
pravdivá, ale nikoli objevná. Když jsem před několika lety odlišil revoluční
složku transformace od její evoluční složky, bylo to právě proto, abych
připomněl, že usazování právního rámce a osvojování mravních norem
souvisejících s demokracií a tržní ekonomikou, může trvat delší dobu.
Konkrétní rozpracování této teze v podání českých biskupů je však nesmírně
sporné. Prohlášení typu, že „morální dimenze privatizace a transformace byla od
samého začátku změn po listopadu 1989 podceněna“, že „ideologie tržního
fundamentalismu se stala jakýmsi náhradním osobním náboženstvím“, že
„transformace byla omezena jen na ekonomickou dimenzi“ jsou nepravdivé a
demagogické.

Ekonomové dobře vědí, že Adam Smith vedle „Bohatství národů“ napsal i „Teorii
morálních citů“, znají Weberovu „Protestantskou etiku a duch kapitalismu“,
studovali díla Michaela Novaka a nikdy by je nenapadlo zpochybňovat důležitost
morálky pro vytváření pevných základů tržní ekonomiky. Autoři pastýřského listu
zde proto hledají umělého nepřítele a obětního transformačního beránka.
Na charakter morálky v lidské společnosti existují různé pohledy, pro jejich
podporu lze uvádět různé sociologické, historické či teologické argumenty, ale
v konečném důsledku zůstává přijetí toho či onoho stanoviska (a teď možná naše
biskupy překvapím) otázkou víry. Je legitimní přiznat, že církev má blíže
k metafyzickému pojetí morálky, zatímco řada lidí (včetně mne) spíše k
pojetí světskému.

Biskupové zdůrazňují, že nechtějí „vyslovovat soudy nad svými bližními“, ani se
nechtějí stavět „nad a mimo“ lidi, které oslovují. Vyznění dokumentu však o tom
příliš nesvědčí. Pastýřský list je zbytečně pesimistický a příliš moralistický.
To, že dokument přináší na řadě míst evidentně nebiskupské, výrazně levicové
návrhy – státní restrukturalizaci podniků, prohloubení státního přerozdělování
apod., je spíše problém našich biskupů než křesťanství. Kdyby se k takové
myšlence přihlásili církevní otcové jako jednotlivci, dalo by se to brát jako
vyjádření legitimního občanského názoru. Zahrnutí podobných myšlenek do
oficiálního dokumentu však církev v očích nevěřících i řady křesťanů (kteří se
organizují v různých politických stranách) znevažuje.  Církev by měla vnímat
horizont věčnosti, ne se angažovat v pozemských politických sporech.
Jako „příspěvek do diskuse“ by bylo dobré pastýřský list odpolitizovat,
seznámit se s autentickými názory domnělých oponentů a vlít do něho daleko více
křesťanské naděje. Pak by mohl být příspěvkem naší době.

 Napřed ke kampani. Myslím, že se nám podařila jedna věc, a sice nastolit věcná
témata. Nikdy, pokud se nemýlím, a to se zabývám volebními kampaněmi dvanáct
let, nebylo, aby kampani dominovala věcná témata. Vždycky byly kampaně
orientovány na hezčí či hloupější heslo a na hezčí či méně hezkou fotografii
těch či oněch lídrů. Ale tentokrát se nám podařilo vnuknout kampani podstatu,
témata, která zdaleka nesjednocují veřejnost. Jsem plně přesvědčen, že tím
spoustu voličů získáváme, ale dobře vím, že tím i některého voliče ztrácíme,
protože místo abychom schovávali své názory, říkáme je nahlas. Ale já to
považuji téměř za průlom do naší tradice volebních kampaní. To k té první věci.

Politika samozřejmě je o vyjednávání. Pokud nejste v diktatuře, diktovat
nemůžete, proto hledání kompromisu je součástí politiky. Myslím, že je zbytečné
to nazývat oportunismem, jak se u nás často stává. Já bych zdůraznil dvě věci.
Patnáct procent si velmi dovedu představit, opakuji každému – a je to také
součástí našeho letáku – že tato daň se zakládá na dvou hlavních parametrech.
Není to jen jedna daňová sazba, je to také jedno odpočitatelné minimum. Souhra
těchto dvou parametrů může způsobit, že ta daň bude velmi přísná nebo naopak
velmi měkká. Vůbec není pravda, že rovná daň jako systém je systém apriorně pro
jednu skupinu občanů, kterým by vyhovovala, tedy pro bohaté. Dovedu si
představit velmi špidlovskou rovnou daň, která bude mít obrovskou odčitatelnou
položku a nesmírně strmou daňovou sazbu, takže pak už by zdaňovala každého
třeba 90 procenty. To by byla také rovná daň, pouze souhrou těch parametrů
bychom dosáhli úplně jiného výsledku. Trvám na tom, že i ve své obrovské
jednoduchosti, je rovná daň docela rafinovaným systémem, který může mít celou
řadu variantních modifikací.

Dále, rovná daň je součástí mého dlouhodobého boje od počátku, který jsem nikdy
nevyhrával, - abychom měli raději co nejnižší daňovou sazbu a minimum
odpočitatelných položek než vysokou daňovou sazbu a hodně odpočitatelných
položek. Vždycky jsem říkal, že na každém Světovém ekonomickém fóru, kam
přijedu, je udělán seznam  zemí podle toho, kolik mají základní daňovou sazbu,
a nikde už není možné, aby se uvedlo, že ta země má 50 odpočitatelných položek
nebo 13 nebo 315. Česká republika pak v tom srovnání nevypadá dobře ve své
nominální daňové sazbě, zatímco reálná daňová sazba už je nižší, ale tu už není
možné uvést. Pokles na 15 není tedy v tomto smyslu poklesem z 31 procent,
protože reálná daňová sazba je daleko daleko nižší.

To číslo beru vážně a nejsem úplně hloupý, ani jako bývalý ministr financí, ani
jako někdo, kdo kupecké počty docela ovládá. Ale, samozřejmě, teď nemluvíme o
tom, jestli je to 15 nebo 16. Teď mluvíme o řádu té daňové sazby. A tam bych
zůstával. Navíc, každý z nás víme, jaká je základní struktura příjmů státních
rozpočtů. Víme, kolik ze zhruba 750 miliard rozpočtu činí přímé daně, kolik
jsou nepřímé daně, kolik je DPH, kolik spotřební daň atd. Takže pohyb té daňové
sazby se netýká pohybu v rámci těch 750 miliard korun výdajů – a bohužel, o
kousek menších příjmů  - rozpočtu. Je to pohyb na daleko nižší částce. (
Přímé daně tvoří pětinu předpokládaných příjmů státního rozpočtu na rok 2002 –
pozn. red.)

To už míříme do úplně jiného světa, do problému, který bych tady teď nechtěl
řešit a který se dostane do naší dekády jako osmé nebo deváté téma. Je to
problém, který nazýváme – ne heslem, to nemám definitivní, ale tematicky – ODS
volí zdravé veřejné finance. Tam by teprve šlo o souhru celé rozpočtové
politiky, jak na příjmové, tak na výdajové stránce. A já se vám  opravdu musím
přiznat, že v tuto chvíli nemám po ruce všechna vycizelovaná slova a všechna
čísla, abych to udělal.

Pro mne sociální demokracie zůstává hlavním ideovým odpůrcem. Snad mi nikdo
nepodsouvá, že by to tak nebylo. Cítím tam spoustu názorových tónin, které jsou
pro mne zcela nepřijatelné. Myslím si, že znovu vrátili do naší země významnou
část regulace, kontroly, předepisování lidských životů, brždění individuálních
iniciativ, což jde zcela proti duchu globálního procesu po roce 1989. To je mé
jasné stanovisko.

Na druhé straně, bylo by fér říci, že v průběhu těchto čtyř let se sociální
demokracie etablovala jako standardní demokratická strana, jako strana, která
nás nevrací do komunistické minulosti. Jako strana, která je schopna do značné
míry přijmout realitu vládnutí a díky tomu zapomenout na spoustu svých
absurdních předvolebních příslibů a chovat se v řadě věcí pragmatickým
způsobem. Myslím, že to vrátilo sociální demokracii do normální sestavy českých
parlamentních stran a otevřelo možnost, že budoucí vláda může být nejrůznější
koalicí, kde kontakt se sociální demokracií se žádnou politickou stranou není
tabuizovaný.

Pokud jde o regulace a kontroly, mám pocit, že jsme pod mezinárodním tlakem a
reprezentují ho i mezinárodní instituce, jako Mezinárodní měnový fond, Světová
banka, OECD. V nejrůznějších zprávách o České republice je zdůrazňován právě
tento moment, zejména pokud jde o kapitálový a finanční trh.
Myslím, že tito lidé téměř netuší, o čem hovoří. Démonizace našeho kapitálového
trhu, který je pořád okrajovou, hubeňoučkou slupičkou naší ekonomiky, který je
nesmírně mělký, nesmírně málo navštěvovaný, nesmírně málo funkční, a kolem toho
vytvářet obrovskou bublinu, to je známka toho, že lidé, kteří píšou tyto
posudky, přečetli první kapitoly určitých učebnic, a nedošli k těm druhým a
třetím kapitolám. Náš kapitálový trh je skutečně zcela okrajovou událostí české
ekonomiky a používání lupy, abychom ho obrovským způsobem zvětšovali, není
správné a pravdivé. Takže jestli se některé tyto organizace totálně soustřeďují
na tuto věc, tak myslím, že se hluboce mýlí a de facto jenom předvádějí, že
reprezentují jisté lobbystické zájmy, které na tom trhu chtějí docílit o kousek
jiný výsledek v té či oné konkrétní věci, ale o kvalitu trhu nejde v žádném
případě.

Jinak souhlasím, že je jedna instituce, která ovlivňuje tyto věci, ale tou je
spíše Evropská unie. Ta je přeregulovaným byrokratickým systémem a ta nám sem
vnáší a vnášela vždy, celou dobu, i za našich vlád, celou řadu věcí, které my
sami jsme nikdy nechtěli. Ale – podíváme-li se na aktivity naší socálně
demokratické vlády, tak nejenže přejímá návody a doporučení Evropské unie. Ta
je ještě iniciativou ministrů Špidly, Kužvarta, Fencla a dalších dotahuje do
nadoblačných výšin, kde nejsou ani v té Evropské unii.
Pokud jde o hodnocení kapitálového trhu, musím s vámi souhlasit, že je to
naprosto bezvýznamná součást naší ekonomiky. Ale pak mne překvapuje, že ve
vašem volebním programu chcete převést na občana podstatnou část jeho starosti
o důchodové zabezpečení. Těžko kde jinde může své peníze zhodnocovat. Při
dnešních úrokovým mírách mu bankovní systém nenabídne šanci.

Základním evropským sporem současnosti je to, zda Evropa, a lidé v ní,
potřebují a chtějí opustit myšlenku států jako výchozího stavebního kamene
evropského kontinentu, což bývá označováno za tzv. westfálský systém
suverénních států, ve prospěch vytvoření jednoho supranacionálního státu (s
paralelním posilováním nižších než státních, tedy regionálních útvarů) či
nikoli.

Nemůže být sebemenšího sporu o tom, že by evropská ústava (podle návrhu tzv.
Konventu) znamenala v tomto směru výrazný krok, a proto je její dočasné
nepřijetí evidentním zastavením celé řady probíhajících či nastartovaných
unifikačních procesů. Bruselská nedohoda toto zastavení způsobila a bude snad i
důvodem k tolik potřebnému ohlédnutí se, k novému přemýšlení, k oslabení dosud
výsadní role oné zvláštní koalice evropské politické elity, bruselské
byrokracie a jisté kosmopolitně uvažující intelektuální skupiny, která - rukou
společnou - v poslední době urychlovala evropský integrační vlak bez ohledu na
skutečné zájmy občanů zemí Evropy.

Motivace těchto lidí jsou různé. Rozhodování v Bruselu (či na evropské úrovni)
velmi výhodně – pro ně samotné – oslabovalo demokratickou kontrolu, která je
uvnitř každého státu velmi přísná (právě proto tito politici bruselské
instituce tak milují). Umožňovalo vytvoření nové, dobře placené byrokratické
vrstvy. Ambiciózním intelektuálům poskytovalo další platformu pro jejich
poradcovské služby na bázi jimi prosazované ideologie etického universalismu a
internacionalismu. Někteří z nich si skutečně mysleli a snad si myslí i dnes,
že války měly původ v národní suverenitě a svrchovanosti. Další se dopouštějí
Bastiatem dávno vypointovaného myšlenkového zkratu, neboť vnímají jen to, co je
vidět a ne to, co bezprostředně vidět není (ale co logicky následuje) – chtějí
si např. uspořit vteřinky spojené s používáním cestovních pasů, aniž by
domysleli, co všechno to předpokládá.

Někteří (a jsou to zejména velcí byznysmani a různé nevládní organizace) dobře
pochopili, že je vzdálený Brusel rájem pro legální i nelegální lobování s cílem
dosáhnout výhod pro sebe za peníze daňových poplatníků. Jiní si léčí své
komplexy z americké dominance, životnosti, tvořivosti a dynamiky a chtějí
sjednocenou Evropu jako hráz proti americkému vlivu. Někteří jiní snad opravdu
věří v internacionalismus, v jakýsi transnacionální hybridní režim, v jakýsi
idealizovaný normativní prostor, který je nad politikou i státní suverenitou
(J. Rubenfeld to nazývá internacionálním konstitucionalismem). Je to založeno
na víře v možnost expertního, neutrálně byrokratického uvažování a apolitické
právnické racionality, staví to mezinárodní komunitu nad základní autoritu
demokracie. O tom by bylo možné psát knihy, dnes si aspoň vyjmenujme hlavní
témata.

Tyto hlubší věci tématem diskusí mezivládní konference v Bruselu nebyly, určitě
ne v explicitní podobě, i když můžeme doufat, že si aspoň někteří ze
zúčastněných tyto věci – alespoň implicitně – uvědomují. Mám však strach, že
jejich motivace návrh ústavy nepřijmout byly – bohužel – jiné.

Každý z účastníků bruselského jednání je zkušený homo politicus, každý z nich
se potřeboval vrátit domů s nějakým malým vítězstvím.Někteří z nich však do své
kauzy předem nainvestovali až příliš mnoho politického kapitálu a v Bruselu se
zřetelně projevila nekompatibilita jejich postojů – ona „soustava rovnic“
prostě neměla řešení, vzhledem k daným parametrům.

Něco úplně jiného je to, zda by tato evropská rovnice (či soustava rovnic)
nějaké řešení měla, kdyby všichni zúčastnění nastavili „správné“ parametry,
odpovídající reálným postojům obyvatel jednotlivých evropských států nebo zda
je evropské řešení možné jen tehdy, když se na nějaké postoje či zájmy omylem
nebo mocenskou silou zapomene. Já nepochybně inklinuji ke druhému výkladu –
evropské řešení je možné jen na úkor někoho a mám strach, že je hlavně na úkor
evropské, spíše mlčící většiny, která do Bruselu nejen nejezdí, ale jejíž hlas
tam ani nedolehne. Těch, kteří by na tomto řešení získali, bude méně než těch,
kteří by ztratili.

Bruselská nedohoda snad zvýší zájem o vážnou diskusi evropského tématu – i u
nás. A to je velké vítězství. Bylo by velmi špatné, kdyby se místo klidné,
hluboké a poctivé reflexe celého problému někteří naši politikové právě teď
rozhodli střemhlav vrhnout do příprav jakéhosi tvrdého evropského integračního
jádra.

Byla nám uměle a s politickou ambicí naordinována ekonomická a měnová porucha,
která nás přišla strašlivě draho. Lidem, kteří se do toho pustili, to bylo
jedno. Šlo jim o krátkodobý politický cíl, dlouhodobý vývoj České republiky je
tolik nezajímal. Postrádám v reakcích na Sarajevo toto zakotvení toho
dvoudenního nejdramatičtějšího okamžiku v tom, co se odehrávalo předtím.

Bylo provedeno vědomé obrovské zabrzdění našeho ekonomického růstu, které
logicky vyvolalo doprovodné problémy. Pokoušeli jsme se tomu čelit zásahy v
rozpočtové sféře, což je koneckonců jediná sféra, kterou má na rozdíl od
centrální banky vláda k dispozici. Proto ony pověstné balíčky. Opakuji:
ekonomika byla evidentně přibrzděna. Výrazně to poškodilo mnoho podniků a ještě
více banky, fondy, spořitelny, pojišťovny. Překročit tuto fázi pak trvalo
několik let. Ta vlnovka, která se navždy bude objevovat na grafu tempa
ekonomického růstu, dokazuje, co nás to stálo. V důsledku toho jsme ještě dnes
níže v HDP na hlavu, než bychom být mohli.

Spousta lidí se proti tomu, co se tehdy stalo, nepřetržitě vymezuje. Zejména
ti, kteří tehdy nezvítězili. Pořád s tím žijí jako s velkým mindrákem. Žádné
nové téma v podstatě nemají a v podstatě je tato země nezajímá, zajímají je
pouze oni sami. Tak se k tomu bolestínsky vracejí. Snaží se to tak
interpretovat, respektive dezinterpretovat.

To je možná nešťastná součást toho všeho, ale v podstatě šlo o politický střet,
který byl nepochybně nastartován skupinou lidí kolem centrální banky a
tehdejšího guvernéra a následně zimního premiéra pana Tošovského. Intenzivně v
tom vystupoval tehdejší ministr zahraničí Zieleniec, svoji šanci v tu chvíli
uviděla i lidová strana v čele s Josefem Luxem. Ta dvě jména, na která jste se
ptal v předchozí otázce, tak ta v tom střetu nehrála roli nějakých velkých
hráčů. Podle mého názoru se přidali na druhou stranu v momentu, kdy se jim
zdálo, že už je rozhodnuto, a nechtěli, aby jim ujel vlak.

Ve své funkci se ke svému předchůdci vyjadřuji opatrně, až ostýchavě. Nemám
důvod to porušit ani v tomto případě. Že on patřil mezi lidi, kteří stáli na
druhé straně pomyslné barikády, bylo jasné. A pokud to nebylo někomu jasné, tak
mu to muselo být jasné po jeho rudolfinském projevu. Ale i to beru jako součást
svým způsobem legitimního politického střetu. Můžu se však ptát na náklady toho
střetu pro zemi jako celek. Mně o ty náklady strašně moc šlo a jde.

Podívejte se, já jsem člověk, který z výroků jiných lidí něco snese. Jistou
odolnost jsem si vypěstoval. Tomáš Ježek byl jeden z mých nejbližších přátel,
měl jsem ho rád a svým způsobem ho mám rád dodnes. Ale on nemá odolnost tohoto
typu. On není schopen přijmout racionální argumentaci z mé strany. Proto ji ani
nebudu činit. Říkám to opravdu velmi jasně. Mohl bych proti každé jeho větě
postavit protivětu. Nepotřebuji to! Nemám to zapotřebí. Nechci zraňovat
člověka, který není připraven hrát takovou otevřenou hru.

Nechci na Tomáše Ježka nasazovat. Jeho postoje jsou založeny na jedné jediné
věci - já jsem ho nejmenoval v roce 1992 ministrem pro privatizaci. Tečka. Nic
jiného není třeba dodávat. Každá další věta k tomuto je nadbytečná. Říkám to
zcela autoritativně.

V tom je trošku taková českost. Tady se vždy hledá jeden viník, jedna osoba. Že
já jsem po revoluci v Čalfově federální vládě byl za ODS jediný proti 16 či 17
jiným, o tom se už nemluví. Každý můj návrh, s kterým jsem přišel, byl přijat
velmi zploštěně a posunutě. To je jasné. O spoustě věcí tehdy navíc rozhodovala
česká Pithartova vláda.

Jsem kritický k tomu, jak svět s Afrikou zachází. Svým protekcionismem, svým
vynucováním standardů, které se pro takové země vůbec nehodí. Někteří mluví a
básní o pomoci a fakticky žádnou nedávají. Místo toho, aby se otevřel obchod,
který by africkým zemím mohl pomoci. Jsem přesvědčený o tom, že ta pomoc se
dělá v zájmu donátora, a ne v zájmu toho, kdo má tu pomoc dostávat. To vede k
tomu, že se většinou pomoc netrefuje a její efekt je malý. Tyto mé názory
vyvolávaly potlesk na otevřené scéně.

Jenže prezidentská volba není tak strašně blízko. I jeden den může být v
politice velmi dlouhá doba. Ta volba je zvláštní v něčem jiném. Je volbou
nepřímou, a tak nejsou možné standardní volební metody: objíždění celé země či
billboardy na každé silnici. To nemá v podstatě žádný smysl. Nechápu snahy
některých elektronických médií udělat společné besedy s kandidáty. Kdyby byla
přímá volba, tak se tam budu drát, přemlouval bych všechna média, aby mi to
umožnila. Ale v momentu, když je mým prostorem 281 volitelů, tak do televizních
debat nepůjdu. Bylo by to kontraproduktivní.

Nechci se pouštět do hodnocení stran a potenciálních kandidátů. Ale jednu věc
si troufám říci - je spousta mimořádně kvalitních kandidátů na prezidenta a
této zemi by určitě neudělali ostudu. Možná to vzhledem k sobě říkám
kontraproduktivně, ale realismus ve mně mi velí, abych něco takového řekl.
Přesto v dané chvíli neexistuje protikandidát samozřejmý ve smyslu toho, že by
se o něm dalo uvažovat, že je prototypem budoucího prezidenta. Kdyby takový
byl, tak jsem si jistý, že by po něm jednotlivé strany okamžitě sáhly. Pokud to
tak není, tak zažíváme dnešní stav. Když se mě někdy ptají, koho bych měl radši
jako protikandidáta, tak je to pro mě nesmyslná otázka. To jako byste se
zeptali Lukáše Bauera, který minulý týden vyhrál Světový pohár na 15 kilometrů,
zda by radši porazil toho, či onoho. On je přece rád, že vyhrál. Je jedno, kdo
byl druhý, třetí či čtvrtý.

Přišel jsem sem například s pocitem, že nemohu vystát délku fanfár z Libuše při
slavnostních příležitostech. Trpěl jsem a trpím při tom za dveřmi. Šéf
protokolu stojí vedle mě a na stopkách měří, kdy už mám vyrazit, abych došel na
místo, kam mám dojít, přesně ve vteřině, kdy fanfáry skončí. Mohu vyletět z
kůže a licituji, zda se ty fanfáry nedají zkrátit. Vždy mi nakonec vysvětlí, že
to nejde. Mé úsilí přiblížit se jistému zcivilňování úřadu jsem tak v určitém
smyslu vzdal.

Nejsem žádným tatíčkem. Ale jednu věc k tomu řeknu. S výjimkou prezidenta
Masaryka nikdo necestoval po naší zemi tak intenzivně jako já. Zažívám to na
každé krajské návštěvě. Minulý týden jsem byl v Jihomoravském kraji a ve
většině míst, kam jsme přijeli, jsem slyšel to samé: Naše město zatím navštívil
jenom jeden prezident, a to byl kdysi Masaryk. V dalším městě zase říkali: Naše
město ještě žádný prezident nenavštívil, ale projel jím prezident Masaryk v
roce 1926. Vždy pak skončím starostům či starostkám do řeči a říkám: To tedy
nechápu, co ti prezidenti dělali, že k vám nepřijeli.

Nejde o moc! To je mystifikace lidí, kteří nepochopili náš demokratický
pluralistický parlamentní systém. Pořád mají utkvělé představy a myšlenková
schémata z doby minulé, tehdy šlo skutečně o moc a eventuálně o bezmoc. Nejedná
se o moc, nejsme v té kategorii. Prezident může mít vliv, možnost na něco
zatlačit, zapůsobit v nějakém směru. Ale že by měl moc? Podívejte se, Kaplický
tady postaví knihovnu bez ohledu na to, že se to prezidentovi nelíbí, a řekl k
tomu různé výroky. Představitelé Evropské unie podepíší příští týden ústavní
smlouvu, šetrně nazvanou reformní smlouva, bez ohledu na to, že náš prezident
proti tomu brojí, jak může. A v otázce globálního oteplování Al Gorové a Angely
Merkelové vyhrají bez ohledu na to, co ten Klaus dělá. Takže vy hovoříte o
moci, ale já mám někdy pocit absolutní bezmoci.

Nejdříve chci připomenout, že platí obecný princip, který bývá u nás
podceňovaný: znovuzvolení je vždy těžší než první zvolení. Říkám to s plnou
vážností. A teď k té vaší otázce. Člověk přece nemá důvod, aby se předělal.
Jsem loajální i vůči sobě samému, žiji s jistou kontinuitou svých postojů,
myšlenek a názorů. Že bych je v případném druhém období mohl opouštět? To není
z mé strany očekávatelné. Že se změní témata a situace, to je jiná věc.
Připravuji k vydání knihu, jejíž obdoba vychází každý rok. Jmenuje se Rok pátý
a čtenáři tam najdou mé projevy, články, rozhovory, dopisy. Ale každý rok tam
bylo i jedno jiné téma, které dostalo samostatnou kapitolu. V roce 2005 téma
evropské ústavy. O rok později to byla vládní krize. A za letošek to bude
globální oteplování a environmentalismus. Tam najdete důkaz, že se každý rok
zabývám něčím jiným. Nevím ale, co to bude v roce 2008 či 2009.

Člověk by musel být nadčlověkem, kdyby vždy a přesně dodržel to, jak má v
určité situaci postupovat a které slovíčko zvolit. Prezident je nedílnou
součástí našeho politického světa, ale nemá být součástí pasivní, která pouze
odráží to, co se u nás děje. Vidím takové prezidenty v některých zemích. Já
jsem byl vždy aktivní v rámci toho systému. Snažím se ale uvažování
establishmentu ovlivňovat. Opakuji slovo ovlivňovat. Více dělat nemohu. Kdybych
to udělal, tak by to byl průlom do věcí, které prezidentovi nepřísluší. Dám vám
příklad: evropská ústavní smlouva je podle mě neštěstím pro Evropu. Ale velmi
rozlišuji své výroky na seminářích či konferencích od svého vystoupení na
summitu zemí Unie.

To je opravdu některými lidmi šířeno. Dobře, tak se podívejme, co je zásahem
prezidenta, když hovoříme o té ústavní smlouvě Evropské unie. Kdybych byl
neovladatelný, jak někteří stále a do omrzení tvrdí, tak bych mohl opravdu
uplatnit ústavu, podle níž prezident sjednává mezinárodní smlouvy. Tou ta
unijní smlouva je. Kdybych chtěl být radikální a stavět se na hlavu, tak napíšu
dopis předsedovi vlády, že uplatňuji svoji ústavní pravomoc a že dojednání této
smlouvy nenechávám na vládě, jak jsem jí to svěřil, a že to nechávám na sobě.
Kdybych to chtěl udělat, tak bych byl neovladatelný. Ale já jsem to neudělal!

Na poradě v této místnosti u vedlejšího stolu jsem předsedovi vlády
Topolánkovi, vicepremiérovi pro evropské záležitosti Vondrovi a ministru
zahraničí Schwarzenbergovi před časem oznámil, že abych vládě nekomplikoval
život, tak nepojedu ani vyjednávat o unijní smlouvě a nepojedu ji příští týden
do Lisabonu ani podepsat. Ale kdybych chtěl, tak bych mohl. V New Yorku jsem
hovořil s portugalským premiérem Socratesem, který teď předsedá EU, a kromě
jiného mi řekl, abych jim pomohl s našimi sousedy, myslel tím zejména Polsko,
aby byla přijata reformní smlouva. Řekl jsem mu: "Pane předsedo, udělám
maximum, abych vám pomohl. Já vám tady oficiálně slibuji, že nejvíc vám pomůžu
tím, že do Lisabonu na to poslední dojednávání nepřijedu a nebudu tam žádným
brzdným elementem." Tímto vyprávěním jsem chtěl vysvětlit, že skutečnost se
liší od toho, co říkají někteří moji kritici.

Uvažuji spíše rukou či tužkou než hlavou. Já to neumím jinak. Neumím si to celé
dopředu vymyslet a pak dát rychle na papír či napsat do počítače. Vymyslím
nejdříve název, pak podle toho vznikne první věta a potom, to ovšem myslím s
nadsázkou, píše ta ruka, nikoli hlava.

Nechci se při reakci na neuvěřitelné výroky komisaře Verheugena na moji adresu,
které pronesl v Evropském parlamentu, uchylovat k nepřijatelnému tónu osobních
invektiv a urážlivých nálepek, který použil on.
Evropská integrace může mít smysl a úspěch pouze tehdy, pokud bude založena na
dialogu a respektu vůči názorům partnerů.
Je nikoliv právem, ale povinností každého zodpovědného českého politika, aby v
zájmu nás všech upozorňoval na problémy, nejasnosti, rizika a úskalí, která
dnešní model evropské integrace a metody jejího prohlubování a rozšiřování
přinášejí.

To není populismus, to je zodpovědná politika. Podlézavé přitakávání, které od
nás pan Verheugen jedině očekává, a na druhé straně nálepkování, snaha o
umlčování nepohodlných otázek, neustálé zamlžování, zakrývání a odkládání
problémů, to je cosi, co až příliš připomíná doby nedávno minulé.
Rozpaky vůči EU, a to nejen u nás, ale jak potvrdilo nedávno i irské
referendum, nezpůsobil Václav Klaus či nějací populisté. Způsobila je politika,
přístup a chování lidí jako pan Verheugen, kteří myšlence evropské integrace
již léta škodí.

Osobně jsem Karla Havlíčka Borovského – nejen jako literáta – objevil
v počátcích 70. let díky samizdatovým excerptům, které sestavil Bohumil
Doležal. Od počátku jsem byl fascinován ekonomickými názory Havlíčka, které
byly na svou dobu pronikavé. Ještě významnější je však Karel Havlíček
z politického hlediska. Jsem rád, že si čtenáři našeho sborníku mohou
připomenout tohoto velikána českých dějin, který má překvapivě hodně co říci i
k současnosti.

Já jsem hrál pětadvacet let vrcholově basketbal. Kolem pětatřiceti
jsem s tehdejším Spartakem Kbely hrál pražskou soutěž. Výkonnostně jsem klidně
mohl hrát dál. Ale stejně jsem toho nechal. V čem byla brzda? Brzda byla v tom,
že když je vám nějakých sedmatřicet a v šatně se s vámi po zápase převlékají
hoši z druhého ročníku vysoké školy, je jim devatenáct nebo dvacet a domlouvají
se, že půjdou spolu na pivo, tak vy najednou přemýšlíte, jestli s nimi nutně
musíte jít. A proto toho sportu necháte. Ne že byste už neuměli vyskočit jako
oni, ale že nemáte potřebu s nimi jít na pivo. A začnete hrát třeba tenis, což
je individuální sport.

Já se docela přátelsky stýkám s šéfy pražského Erpetu, kteří vybudovali svoje
centrum také ve Špindlerově Mlýně. A když to kupovali, tak se mi mezi řečí
zmínili, že tam dají nějaký billboard. Řekli, že by se mělo využít, že máme
prezidenta... počkejte, tehdy jsem ještě nebyl prezident... že máme politika,
který umí lyžovat. To dřív nebejvalo. A já jim řekl, ať to klidně udělají.
Později se to zbytečně démonizovalo, ale já se tím nikdy moc nezabýval. Ten
billboard jsem ani neviděl a vlastně jsem od té doby ve Špindlu vůbec nebyl.

Jeden svět je určitě tvořen lidmi kolem mé práce. V daném případě Pražského
hradu. No a dalším světem, ke kterému jsem měl vždycky strašně blízko, ale
nikdy do něj ve smyslu osobních známostí nepatřil, je svět umělecký. Tam mně
politická kariéra otevřela cestu, takže se znám se spoustou lidí, na které -
abych tak řekl - jsem se dřív chodil jen dívat do jazzových klubů. No a dalším
mým světem je Centrum pro ekonomiku a politiku, které jsem založil a kde se
setkávají lidé s určitým shodným názorovým akademickým pohledem na svět.

Ta přecitlivělost není rozhodně z mé strany. Mně pouze vadí, že se tento
argument zneužívá jistou skupinou novinářů a politiků. Za devět měsíců mé
prezidentské funkce došlo k jednomu dvouhodinovému setkání, kde byl mezi osmi
dalšími přítomnými i předseda KSČM pan Grebeníček. Jestli je toto věčné téma
určité skupiny novinářů, tak s tím musím zásadně, ale zásadně nesouhlasit. To
je pštrosí politika - tvářit se, že komunisté neexistují nebo že se s nimi
nesetkávám. Vždy jsem to považoval za lidsky nedůstojné a bylo by to pod mou
úroveň.

Tak Internet je pro mě především služebník. V tom se stále liším od řady lidí,
kteří se na něj dívají jinak a kteří mu propadli. Vždycky jim říkám: máte doma
dvacet encyklopedií, od dětství si v nich čtete a hledáte v nich něco? A oni
odpovídají: to ne, ale teď si hrajeme s Internetem. To mi přijde legrační.
Samozřejmě si Internet pustím, když přijdu ráno do práce. Podívám se do své
mailové schránky a podívám se také na svůj web. Kdo třeba reagoval na nějaké mé
texty. Mobil je úplně jiná věc. Esemesky považuji za vynikající vynález, který
umožňuje udržet kontakt a přitom nelézt příliš do intimity.

Existují sofistikované prognostické modely o stovkách rovnic a proměnných, ale
většinou vítězí ta nejjednodušší prognóza, že příští rok to bude stejné jako
loni. To by mohlo platit i pro domácí politiku. Řekl bych, že pud sebezáchovy
bude 101 koaličních poslanců držet u sebe tak silně, že je klidně možné, že se
Špidlova vláda udrží i v následujícím roce.

Odlišme zeštíhlení státu a ubrání jednoho orgánu našeho parlamentu. Nejsem si
vědom toho, že by místopředseda Langer dával nějaké konkrétní návrhy na
zeštíhlení státu – to je obecný projekt ODS dlouhou dobu a nic nového v něm v
tuto chvíli není. Rušení Senátu je jiná věc – to není zeštíhlování státu, to je
rušení jedné, podle mě nadbytečné instituce. Ale realista ve mně ví, že rušení
nepadá v úvahu. Byl jsem dva dny na návštěvě Chorvatska, kde před měsícem
druhou komoru zrušili a ptali se mě na můj názor v této věci. Tak jsem jim
řekl, že jim závidím, ale u nás to reálné není. Vidím šanci v transformaci
Senátu, jako jisté vyvrcholení krajských zastupitelstev.

Občanům musíme vysvětlovat, že změna daňového systému je něco jiného, než změna
daňových sazeb. Takže představa, že změnou daňového systému bychom na polovinu
snížili všechny výdaje státního rozpočtu není realistické. Rovná daň by
znamenala zjednodušení a zpřehlednění daňového systému. Je to nasazení jedné
sazby na všechny typy daní, příjmů a likvidaci 56 nejrůznějších přidávaných
nebo odpočítávaných položek. Díky tomu je celý systém chaotický. Nerozumí mu
ti, co daně platí, ani ti, kteří to mohou kontrolovat. Myslím, že by proti
tomuto systému nebyli ani tak občané, ale dvě vlivné skupiny – daňoví poradci a
zaměstnanci finančních úřadů. Ti se budou do krve bránit.

Pouze etatisté se domnívají, že toto překonávání je velkým globálním úkolem,
který musí dostat k "řešení" tucet výzkumných ústavů či nadnárodních institucí,
a že na konci musí být usnesení národní či globální vlády, které "vyřešení"
definitivně spustí a zbaví nás starostí.

Ekonomové naproti tomu vědí, že většina vynálezů přinášejících pokrok lidstva
jsou produktem jednání svobodných lidí v prostředí volného trhu. Stovky let
dochází díky eleganci cenového mechanismu a růstu poznání k hladkému přechodu
lidstva od dřeva k uhlí, od uhlí k ropě atd.

Pro etatistu je ovšem obtížné pochopit, že tyto přirozené procesy nikdo shora
neřídí a řídit ani nemusí. Fischer přisuzuje ve svém textu "miliony mrtvých"
víře v Člověka. My si naopak myslíme, že "miliony mrtvých" v moderní době
přinesla nedostatečná víra v Člověka.

Ekonomové říkají, že příroda nemá hodnotu sama o sobě. Neekonomům může přijít
tato teze na první pohled šokující. Po opakovaném čtení by tento filozofický
axiom měl ale přijmout každý laik.

Idea, že hodnota planety existuje sama o sobě, je nepochopením podstaty světa.
Kdyby nežil na planetě člověk, i pojem "hodnota" by přestal existovat. Aby
existovala hodnota, musí existovat také hodnotitel. A to je vždy a za všech
okolností jen člověk.

Liberální ekonomové konzistentně hájí lidskou svobodu, vlastnická práva a tržní
cenový mechanismus proti zbytečným regulacím. Zdůrazňují, že vždy platí "něco
za něco".

Lhal bych, kdybych předstíral, že znám vnitřní problémy vaší univerzity. Vidím
ji okrajově, znám ji z občasných návštěv, které jste částečně připomněla, také
prostřednictvím Univerzitních novin, časopisu Proglas a koneckonců
i prostřednictvím veřejných politických aktivit rektora, s nímž občas
nesouhlasím, ale v demokracii je nesouhlas standardní věcí. Nemohu proto část
vaší otázky zodpovědět jinak.

Přiznávám se, že jsem zarputilý Pražan, nemůžu si hrát na milovníka Brna,
i když jsem tam byl mnohokrát a už – od poloviny padesátých let až po dnešek –
v několika životních rolích. Nejdříve jsem poznal brněnské sportovní haly, když
jsem tam zajížděl jako basketbalista junior a později jako prvoligový hráč na
různá utkání. Dodnes řadu brněnských basketbalistů z té doby osobně znám. To
byla má první role – aktivního sportovce.

Ta druhá byla už nepochybně spjata s rolí ekonoma. Přiznávám, že mé vztahy
s Brnem byly relativně málo četné, protože v minulosti v Brně jasně profilované
osobnosti ekonomických věd chyběly a dodnes se tato mezera – jak mám možnost
situaci sledovat – jen pomalu zaceluje. Tím vůbec nechci předstírat, že bych
znal mladé nadějné aspiranty posledního desetiletí, doufám, že se proto na mě
nebude nikdo zlobit.

Třetí role byla pochopitelně politická. Za těch třináct a půl roku jsem v Brně
nejméně třikrát ročně, odhaduji, že celkem tak čtyřicetkrát až padesátkrát jsem
absolvoval veřejná vystoupení, mítinky na náměstí Svobody, další setkání
s občany. Mám v Brně nemalou podporu, docela rád tam zajíždím.

To, kde cítím určitou absenci, co neznám, jsou brněnská divadla. Víte, já jsem
televizní nedivák, proto musím přiznat, že neznám brněnské inscenace ani
z televize, i když vím, že některé jsou zaslouženě slavné. Ještě se mi
nepoštěstilo navštívit některou ze scén, přestože jsem zván a dokonce dostanu
lístky na premiéru. Já mám svůj čas, zvláště teď, rozplánován tak daleko
dopředu, že už dnes vím, co budu dělat v listopadu. Takže se do toho ty různé
vernisáže a divadelní představení nedají dodatečně zakomponovat.

Na Nadaci Universitas Masarykiana a jejího předsedu nemohu ovšem nevzpomenout.
Oceňuji všechny dosavadní mimořádně zajímavé aktivity, i ty vydavatelské, ale
i ta jedinečná ocenění, která nadace uděluje českým vědcům a umělcům i světově
známým vynikajícím osobnostem.

Ano. Cenu Karla Engliše důvěrně znám, dostal jsem ji v roce 1995, nese jméno
vynikajícího českého národohospodáře, originálního myslitele a politika,
zakladatelské osobnosti vaší univerzity i československého státu a konečně
i blízkého spolupracovníka prezidenta Masaryka. Je to moje jediná česká cena.
Visí zarámovaná mezi dalšími osmnácti, které jsem dostal ve světě, nikoliv
u nás doma …

Suhlasím s vaším hodnocením, které navozujete otázkami. Akademicky uvažující
člověk si zoufá, když sleduje ten nárůst vysokých škol. Tam, kde chybí
univerzitní zázemí, je univerzitní vzdělávání s otazníčkem. Zásadně nesouhlasím
s dnešní „módní“ politicky korektní tezí – co Čech, to vysokoškolák. To je
tragický omyl dnešní doby, který si málokdo odváží vyslovit nahlas. Mám obavy,
že extenzivní rozvoj způsobí pokles, nikoliv vzestup. Už dlouho mluvím o tom –
a také si to myslím –, že bychom devadesátá léta měli označit za etapu
extenzivního růstu a teď už vyhlásit stop stav …

Budu pokračovat. Ale trochu nerad a s velkými rozpaky. Vyznamenání se má
udělovat za něco nesporného, mimořádného, výjimečného, takříkajíc do očí
bijícího, v českém národě široce sdíleného. Jako předseda vlády jsem mnohokrát
seděl ve Vladislavském sále a musím říct, že jako dospělý člověk, jako pozorný
a horlivý čtenář, jako člověk o společnost se zajímající jsem v drtivé většině
slyšel ta jména vyznamenávaných poprvé. Připouštím, že to může být moje
nekvalifikovanost, ale nejsem sám, kdo to takto vnímal. Asi je to složitější …

Dávat každoročně povinně několik desítek vyznamenání považuji za koncepční
chybu, ale protože nechci vše zavrhovat, udržím tu tradici. Ale s mnohem
skromnějšími počty a s mnohem náročnějšími kritérii. Rozhodující bude globální
uznání osobnosti v zemi a jako šafránu bude badatelské, „archeologické“ práce
prezidenta, který objeví někoho dosud netušeného významu. Doprovodím tento
postoj drobným příkladem: Nedávno jsem měl projev k 100. výročí narození
Friedricha Augusta von Hayeka a jakkoliv mám na dosah spoustu jeho textů,
vědomě a záměrně jsem si ten projev napsal z hlavy. Mám totiž pocit, že to, co
jsem o Hayekovi a od Hayeka zapomněl, není náhodně zapomenutým. S trochou
nadsázky bych řekl, že si to zapomenout zasloužilo. Ta analogie sice není
stoprocentní, ale takto podobně se chci dívat i na udělování vyznamenání
k říjnovému výročí.

V psaní článků pokračuji. Nemyslím, že bych měl mít týdenní sloupky v novinách.
Příští týden například musím pronést tři projevy – přednášku pro studenty na
Vysoké škole ekonomické v Praze na téma Problémy našich veřejných financí, to
v úterý, ve čtvrtek na Žofíně k členům Konfederace politických vězňů a v neděli
hlavní projev na každoroční terezínské tryzně. To znamená vlastně hned tři
články, a to tematicky naprosto odlišné. V tomto směru nemůžu zahálet.

Pavel Dostál byl výrazným a úspěšným politikem. Byl nejdéle sloužícím ministrem
polistopadových vlád. Byl prosazujícím se, viditelným i oblíbeným ministrem
kultury. Jeho pracovitost a jeho zaujetí pro českou kulturu asi nebude nikdo
zpochybňovat. Měl ale ještě něco navíc.

Ekonomové mají s důsledky či přínosy ICT nemalé potíže. Nikdo z nich
nepochybuje, že jsme přímými účastníky další technologické revoluce, ale mnozí
z nich se ptají, zda jsou stejně revoluční její ekonomické důsledky. Poslední
přehledový článek na toto téma, publikovaný ve Federal Reserve Bank of Richmond
Economic Quarterly (podzim 2000), se proto ve svém nadpisu ptá „The IT
Revolution“: Is It Evident in the Produktivity Numbers?“Jejich odpovědí je sice
opatrné, ale ne jednoduché ano. Tato technologická revoluce – podle autorů A.
Hornsteina a P. Krusella – ovlivnila asymetrickým způsobem výrobní strukturu,
projevila se zejména změnou relativních cen (cenové struktury) a vedla k tomu,
že se stále větší část outputu ekonomik projevuje ve změně kvality, což je
velmi netriviální kvantitativně zobrazit.  To je hodnocení velmi zajímavé, je
hlavně daleko jemnější a složitější než jak to obvykle bývá povrchně
diskutováno.

Konzervativní člověk ve mně má problémy i se slovem nová ekonomika. V článku
„Back to Basics“ (v posledním bulletinu Graduate School of Business, University
of Chicago, léto 2001) říká o své zkušenosti v tomto směru Jeff Furst
následující věty: „v mé firmě jsme udělali rozsáhlé investiční výdaje do ICT,
protože to považujeme za důležitý nástroj podpory byznysu a za cestu, jak mohou
malé firmy konkurovat velkým, ale zůstávám staromódní, a proto se i nadále více
starám o profit než o internetovou mystiku“. „Základní ekonomické zákony se
nezměnily, i dnes je třeba dosáhnout zisku“. „Technologie jsou velkou věcí, ale
nemohou nahradit dynamickou lidskou interakci“. Skoro mám pocit, že k tomu není
co dodat.  

Čím přispívají ICT k lidské komunikaci? E-mail, SMS, mobil, ale i sám internet
i nové extenze standardní televize jsou něčím, co ještě nedávno nebylo. O tom
už jistě a se spoustou invence filozofovalo mnoho lidí přede mnou, zkusím to
proto z trochu jiné stránky.
Vidím nový vztah formy a obsahu lidské komunikace. Vidím úpadek formy a
přehnaný důraz na holé sdělení, čímž esteticky trpím. Zhoršuje se jazyk, nikdo
se netrápí s konzistentností argumentu, sdělení je opravdu „holé“, tedy i bez
kliček a dosavadních civilizačních ohleduplností. Co proti tomu stojí jako
přínos? Rychlost, obrovský nárůst kvantity (často na úkor kvality), vznik
nových, dosud neznámých kontaktů nejrůznějšího typu, umožnění kontaktů lidí bez
přítomnosti na místě děje, ztráta bezprostředního lidského kontaktu, ztráta
vidění tváře, gest, tónu hlasu, pohledu. Nechci odsuzovat, v minulosti se něco
podobného stalo už mnohokrát – moje generace si jistě dobře vzpomíná např. na
problém propisky, na zákaz jejího používání ve škole a na její důsledky na
kvalitu písma. Jsme asi v podobné éře, ale je evidentní, že tehdy propiska
vyhrála a proto je možné předvídat, že vyhraje i ICT.

Vidím ale i hlubší, dalekosáhlejší změnu. Sociologové odlišují „face-to-face
society“ od velké, anonymní společnostia vyvozují z toho spoustu věcí, např.
jinou roli morálky (jako individuálního kompasu lidského chování) a úlohy
vnějších norem či přímo zákonů (jako vnějšího regulátora lidského chování).
Vyslovuji hypotézu, že ICT znamená další stupeň zúžení prostoru „face-to-face“
společnosti ve prospěch nebezprostředního kontaktu a anonymity. Každý, kdo má
alespoň elementární zkušenost s mobilem, SMSkami, e-mailem, diskusními fóry na
internetu či chatováním, ví, o čem mluvím. Zažíváme schovávání se za sdělování
informací nikoli z očí do očí, zažíváme schovávání se za anonymitu, zažíváme
pád zábran díky nebezprostřednímu styku, prožíváme nárůst vulgárnosti,
povrchnosti, strohosti, bezohlednosti. Nemoralizuji, ale vím, že je nepříjemné
i nenávistné sdělení v anonymitě či mimo dosah druhého daleko snazší. I to
všechno je mixed blessing.

Vidím podobné jevy nejen v komunikaci osobní, ale i v nové, internetové
žurnalistice. Ta je sice rychlejší, ale i subjektivnější, nezodpovědnější,
nezávaznější a jak jsem si někde přečetl i „žvanivější“. Větší prostor než v
standardní žurnalistice má „hlas lidu“. Je snad svobodnější (ale i svévolnější
jak říká Ivan Hoffman z ČRo, kterého jinak nikdy necituji), je více
interaktivní, ale i daleko povrchnější a hlavně se dá rychle smazat. To ji
znevažuje a to u standardní žurnalistiky není. Přidává kvantitu, ale svou
bezbřehovostí a absencí přísné redakční práce prudce snižuje laťku novinářského
řemesla.

Jsou-li ICT tak progresivní, jak o nich tvrdí jejich nekritičtí zastánci,
prosadí se samy. Lidé je buď potřebují nebo nepotřebují, buď je budou kupovat
nebo nebudou, buď je budou užívat nebo ne. Vyzdvihováním jakéhokoli jednoho
prvku ekonomiky před ostatními je ve svobodné tržní ekonomice zbytečné a v
podstatě chybné. Trh a svobodná konkurence jsou pro rozvoj všech inovací, tedy
i inovací v oboru ICT, daleko účinnější než dobré úmysly politiků a státních
úředníků. A tím mohu, myslím, v pravý čas skončit.

Že to někdy praskne, to jsme věřili, já myslím, že všichni. A
moje generace, která prožila taková ta mírně vzestupná šedesátá léta plus
jejich tragický konec, tak ta samozřejmě v něco takového nejen doufala, ale
myslela, že to nastane. Kdy, jak, v jaké podobě to bude, co všechno se při tom
odehraje, to jsme si, myslím, představit nikdo přesně neuměli. Ale já myslím,
že už k tomu všechno směřovalo. A ta druhá polovina osmdesátých let zase už byl
jasný nákrok k tomu, co se pak nakonec stalo. To už byla ta poslední tečička
nebo kapička.

Jasně, pro mě to byla taková nepříjemnější chvíle mého života –
mě vyhodili z Akademie věd z Ekonomického ústavu jako lídra nemarxistů a
antisocialistů a antimarxistů. A prostě jsem byl vyhozený ze všech různých
možností něco dobrého dělat, a tak to pro mě ta nejlepší chvilka životní
v žádném případě nebyla. Ale o tom, že by člověk měl ztrácet jistou víru a
jistý optimismus historický, dějinný, to mě nenapadlo nikdy.

Myslím, že je všeobecně známo nebo respektive je známo těm, kteří
to znát chtějí, protože někteří se tváří, že to nevědí – já jsem byl jediný
český politik, který na jaře 1992 extendoval ODS na Slovensko. Založil ODS
Slovensko a tehdy s vědomím, že přicházím o dny, a v těch volebních kampaních
každý den strávit někde jinde je docela ztráta. Tak místo abych jezdil po
severní Moravě nebo jižní Moravě nebo severních Čechách, trávil jsem dny
objížděním slovenských měst a městeček a pokoušel se prodávat za a) ODS a za b)
ideu česko slovenského státu a jeho pokračování. To já musím zdůraznit, protože
opravdu mě vzteká a zlobí, že to někteří chtějí zamlčovat a dneska se tváří do
takových povznesených lidí, kteří – kdyby bylo na nás, tak to mohlo dopadnout
jinak. Nemohlo. Já jsem tehdy s nimi bojoval, aby neříkali zlé výroky o
Slovensku, aby umožnili pohodu a klid v této zemi. A oni ji tehdy bohužel
neumožňovali. Tehdy říkali silácká slova o Slovensku. Já nebudu jmenovat, ale
myslím, že také kdo si to chceme vzpomenout, tak si na to vzpomínáme. Takže já
jsem si to nepřál.

Já jsem proti fangličkářství, jsem proti povrchnímu tleskání
různým věcem. Vždycky se dívám za to, co je vidět na první pohled, na co se dá
sáhnout. Jestli je jedno z poučení, které jsem studiem ekonomie získal, tak je
to pokus důrazně rozlišovat krátkodobý efekt od dlouhodobého efektu od
dlouhodobých důsledků. Důsledně rozlišovat jak je ve velmi slavném textu
francouzského liberálního ekonoma, právníka Bastiata: what is seen and what is
not seen. Prostě co je vidět a co není vidět. A jeho výklad, že lidé většinou
sahají jenom po tom, co je vidět a vůbec nedomýšlejí, co je za tím. Takže já
jsem chtěl říci, že jako každá mince má rub a líc a dvě strany, tak samozřejmě
i ten vstup do Evropské unie je věc, která se nevymyká lidským dějinám. Prostě
má obě tyto stránky – něco tím získáváme, něco tím ztrácíme. A strašně mě
zlobilo opravdu takové to jednosměrné hurá nadšení, které tak připomínalo různá
jiná hurá nadšení naší země po druhé světové válce, po roce 1948. A myslím, že
to bylo také třeba každému říkat, že je i ta druhá strana, ta druhá mince.

Tak za prvé, já sdílím slovo nebo líbí se mi výraz český úděl.
Český úděl to je ozvuk debat v roce 1968 přece tady u nás. A tehdy o českém
údělu svedli veliký spor dva naši velcí spisovatelé Milan Kundera a Václav
Havel. To byla známá debata. Bohužel svedli spolu spor až takový, že už od té
doby spolu moc nekomunikují. A už ani se nespoří dokonce. Míjejí se, trošku oba
záměrně s pocitem, že nebylo nikdy rozhodnuto, kdo ten spor vyhrál. A mám
strach, že si oba myslí, že ho vyhráli. Takže to je problém.

Nejdříve bych řekl k té velikosti Indie. Myslím, že nic lépe
neukazuje tu velikost, jako naprosto nahodilá poznámka, kterou jsme si vyměnili
s indickým prezidentem, když jsme před slavnostní večeří spolu chvíli – půl
hodiny seděli v jeho osobní kanceláři. A on říkal: no tak nás je miliarda plus
a takhle zahýbal rukou – miliarda plus…

To je naskakování do určitého klišé. Podívejte, masová migrace je
naprosto nepřirozený jev, iracionální jev, produkt poslední chvíle evropských
dějin. Individuální migrace samozřejmě vždycky byla a všichni vždy byli
cestovatelé, kteří se usadili v jiných zemích. Masová migrace, zejména
v evropském kontextu, je umělý jev vyvolaný falešnou dobromyslností a dobrotou
některých bohatších zemí, jejich falešnými sociálními systémy, demotivující
lidi pracovat a lákajících lidi z různých, daleko chudších světů. Normální Ind
nemá sebemenší potřebu, aby cestoval. Já jsem se ptal v Goe, té, o které jsem
se zmiňoval…

Ta mezera mezi očekáváními a realitou, to je součást lidských
životů, ta mezera se samozřejmě velmi prohloubí při nějakém historickém,
dějinném, systémovém zvratu. Když život běží normálně, tak ta mezera je nějaká,
ona spíš je takovou lidskou konstantou vždy existující v každém systému,
svobodném-nesvobodném, bohatém-chudém; vždycky je. Ale nastává velikánská
systémová změna a očekávání rostou a realita klopýtá za nimi. To je
nevyhnutelné. Já si myslím, že v počátcích ani ta mezera u nás příliš velká
nebyla. To nám umožňovalo velmi rychle provádět některé nezbytné reformní
kroky, které leckoho zabolely. Ale v jisté chvíli také trošku zakolísala,
myslím, velmi zbytečně, ta realita a ta mezera se prostě zvětšila. Na druhé
straně já si fakt naštěstí nemyslím, že u nás ta mezera dosáhla nějaké enormní
úrovně, která by až začala blokovat vůbec fungování společnosti. A jsou země,
kde toto nastalo nebo nastává. Naštěstí my jsme to nikdy nebyli. To neměří
individuální mezeru, která u posluchačů Vás, Vašich i kohokoliv jiného
nepochybně existuje a někdo ji cítí. …někdo nahrává, on někdo podněcuje
velikost té mezery. Samozřejmě jsou to někteří nezodpovědní politici u nás,
kteří nepřetržitě toto rozehrávají. A tu blbou náladu těch některých lidí
vyvolávají. Ale já si jinak myslím, že u nás naštěstí ta velikost té mezery
nikdy nepřekročila neúnosný stav. Já s hrůzou vidím, a teď bych to neměl moc
říkat prezidentsky, ale strašně se bojím, aby se něco takového nestalo na
Ukrajině, kde se ta očekávání vybudila před rokem. Mimochodem teď to bude rok,
před rokem se vybudila do neuvěřitelné úrovně a já mám strach, že prostě ta
realita bude trošičku jiná. A když to přesáhne nějakou kritickou mez, jak by se
řeklo v jaderné fyzice, tak potom hrozí nějaký výbuch. Já myslím, že naštěstí
toto u nás fakt není.

To nemohu jako prezident, ale to by ani neodpovídalo mému
naturelu, a to by neodpovídalo mému životnímu založení a přesvědčení. Já nikdy
nezapomenu, když jsem pronášel ve Vídni nějaký vznešený projev a tam jeden
stařičký pan, slavný německý ekonom, asi devadesátiletý říkal: no to, co říkáte
o tom optimismu, to je správný. A on řekl hezky německy: Optimismus ist
pflicht, optimismus je povinnost. A já to od té doby i s tou němčinou takhle
prostě cituji. Takže ten optimismus ano. Já věřím tomu, že nemusíme dělat žádné
další radikální změny a revoluce, my prostě normálně žijme. Nesvažme toho
člověka ničím. Já také doufám, že ta Evropa nás nebude svazovat více, než
bychom my potřebovali a než by ta Evropa potřebovala také sama kvůli svému
vývoji. Já myslím, že ten svět půjde dopředu a to je docela dobrá vyhlídka.
Nepokažme si to sami, nerozhádejme se tady. Nezaveďme jinou politickou kulturu.
Nezaveďme jinou míru slušnosti, než která byla navyklá v našem kontextu.
Nevyměňme slušnost za hrubost, za určité hulvátství. To by se nám strašlivě
vymstilo a tu mezeru pocitovou mezi těmi očekáváními a tou realitou, bychom
tímhle mohli strašlivě zvýšit. Ale když to neuděláme, a já věřím, že to cítí
mnoho lidí podobným způsobem, tak já bych to viděl fakt docela dobře.

Jako občan i jako hlava státu nemohu - bez povšimnutí a bez vyslovení svého
názoru - přehlédnout, že byl podle všech známých údajů státní rozpočet na rok
2004 připraven s nejvyšším deficitem v historii naší země a to nejen za období
od vzniku samostatné České republiky. Deficit tohoto rozměru nenastal dokonce
ani v komunistické éře. Představitelé všech politických stran by měli jasně a
srozumitelně říci, že se s tím nechtějí smiřovat a že jsou si dobře vědomi
toho, že se každý dluh někdy a někým musí splácet. Měli by připustit i to, že
je navíc rozpočet předkládán současně s dílčími, vzhledem k těžké rozpočtové
situaci evidentně nedostatečnými návrhy na reformu veřejných financí, což
znamená další komplikující faktor.

Slovo reforma používám v této souvislosti jen velmi opatrně. Je zřejmé, že by
se skutečná reforma musela našich veřejných financí dotknout daleko hlouběji,
než jak je tomu v dnes známých dokumentech a návrzích. Ty jsou zatím spíše
variantou tzv. úsporných balíčků, než východiskem ke skutečné systémové změně,
která by vyvolala tolik potřebnou změnu chování všech, kterých se veřejné
finance – ať v důchodovém systému, ve financování zdravotní péče, v sociálních
dávkách – přímo dotýkají. To má - kromě věcného - ještě další nepříjemný
aspekt. Předkládají-li se veřejnosti dnešní úsporné škrty jako reforma,
skutečnou reformu už veřejnost nebude chtít unést a to je pro následující
období velkou nevýhodou.

Řekněme si to proto naprosto jasně: reforma veřejných financí, což je vlastně
reforma vztahu státu a občana, zůstává zásadní věcí naší nejbližší
budoucnosti.Je pro ni třeba nalézt elementární konsensus, a to nejen v rovině
politické, ale i v médiích a hlavně v celé naší veřejnosti. K tomu nestačí
protlačit jednotlivé zákony Sněmovnou schválením o jeden či dva hlasy.
Potřebujeme míru shody s většinou daleko zřetelnější. Její nalezení je velkou
výzvou pro dnešní koaliční vládu a koneckonců i pro jakoukoli vládu, která
v naší zemi v dalších letech vznikne.

Naše rozhodování a naše historická zodpovědnost v žádném případě není u konce.
Evropská unie není institucí statickou, v žádném případě není institucí
neměnnou. Je institucí, ve které minimálně od poloviny osmdesátých let probíhá
nepřetržitý a v poslední době značně se zrychlující integrační pohyb. Tohoto
pohybu si musíme být vědomi a na prováděné změny musíme aktivně reagovat.
Některé z nich jsou téměř neznatelné, a podstatu EU výrazně nemění, jiné však
znatelné jsou a EU dávají novou kvalitu. Mezi tuto druhou skupinu nepochybně
patří i projekt evropské ústavy. Ta, ve své dnešní verzi, předložené tzv.
Konventem, signalizuje zlomový přechod od převážně mezivládního charakteru
samotné podstaty evropské integrace k modelu jednotného evropského státu, který
bude mít svou vlastní identitu a v němž budou dnešní svrchované evropské státy
spíše připomínat dnešní vnitrostátní regióny těchto států. Uvědomme si to do
všech důsledků. Nedopusťme, aby byla naše debata svedena na scholastické
disputace o tom, jak velký krok bude v tomto ohledu znamenat právě ta či ona
věta v evropské ústavě. O tom, že je to změna kvalitativní, nemůže být
sebemenších pochyb.

Je úkolem všech politických institucí České republiky, ale jejího Parlamentu
především, aby se nad důsledky tohoto kroku – který asi nikdo z nás nemá sílu
zásadně ovlivnit – pořádně zamyslely a aby vyhodnotily, co všechno z něho bude
vyplývat pro budoucí existenci českého státu, pro naše dějinné jistoty, pro
naši národní identitu, pro naši svobodu, pro naši prosperitu. Domnívám se, že
je také naprosto nezbytné, aby k této věci - po projednání v Parlamentu - mohli
promluvit i občané formou referenda.

Většina prezidentů a předsedů vlád vystoupila s projevem, který jim připravilo
jejich ministerstvo životního prostředí. Lidí, kteří o tom přemýšleli a psali
to jako já měsíc, je strašlivě málo. Proto tam zní úřednické litanie, které
postrádají myšlenky. Pokud podobný text nemá autora, tak nemá ani posluchače.
Takové texty se nedají poslouchat.

Nechci pošťuchovat Brity nebo Němce, a navíc jsem známý kritik politické
unifikace. K nadměrné, extrémní a stálé unifikaci nemá docházet. Na druhé
straně, pokud už k ní došlo, a ať si nikdo nenamlouvá, že k ní nedošlo, tak
souhlasím s tím, ať si tam vystupuje EU jako jeden celek.

Protože jsme jako Česká republika dělali například velkou recepci. Bylo
zajímavé, kdo ve středu odpoledne na tuto akci přišel. A nejde o desítky lidí
typu druhého tajemníka nějaké mise. Přitom se tam odehrávalo současně mnoho
recepcí probíhala i rozprava na Valném shromáždění. Přesto přišli polský,
litevský či kolumbijský prezident, aby mi řekli, že podporují naše snahy v OSN.
Za velmi přátelské gesto považuji, že přišel i rakouský kancléř Alfred
Gusenbauer. Tím demonstroval postoj k nám.

Řekl bych to jinak. V rámci podobného projevu musíte mít několik témat, aby
nebyla řeč beztvará. Mimochodem jsem jako jeden mála dodržel patnáctiminutový
limit, který byl určený na přednesení. Za to mi tajemnice generálního tajemníka
OSN poděkovala. Trval jen 13 a půl minuty. Já jsem lobboval za naši kandidaturu
do Rady bezpečnosti, pak jsem se zamýšlel nad podstatou koncepce OSN. Také jsem
hovořil o takzvané "globální vládě světa". Samozřejmě, že při něčem takovém se
musí hledat východisko nejrůznějších stanovisek, což je odpověď na vaši otázku.
Byla to debata v širším kontextu o problémech globálního vládnutí.

Vidím dvě věci. Toto je důvěra na úrovni politiků. Důvěra na
úrovni politiků například formalizovaná hlasováním v Poslanecké sněmovně. Já si
dovedu představit, že to by se stalo, nebo to se asi stejně bude muset tak či
onak stát a to nějak dopadne, prostě. A skoro mám pocit, že ti politici, vědomi
si své ceny a nákladů toho či onoho řešení pro sebe sama, pro ostatní,
k nějakému řešení nakonec dojdou. Já vidím úplně jiný problém jako daleko,
daleko vážnější. Když říkáte o ztrátě důvěry, tak já vidím problém jak nechat
hlasovat občany České republiky – deset miliónů občanů, jestli jejich důvěra je
v dané chvíli poztrácena a tam není snadné hlasování na zmáčknutí tlačítka
v Poslanecké sněmovně. Takže já vidím jako daleko větší problém, co má třeba ta
stará, staronová vláda udělat, aby přesvědčila ne sebe sama, svých sto jedna
poslanců, to se asi přesvědčí, ale aby přesvědčila českou veřejnost, a to je
těžký úkol.

Tak já, jestli jsem rozuměl výroku pana Topolánka, předsedy ODS,
tak on neodmítl myšlenku změny volebního systému – jak by to málem mohlo z toho
výroku tak, jak teď byl zkonstruován, vyplývat. On řekl, že mu to za tuto cenu
nestojí. To je politické uvažování. Každý krok má nějaké náklady a výnosy a ODS
si pravděpodobně spočetla, a to já jsem v žádném případě nebyl, že náklad za to
by mohl být pro příští volby větší než ten výnos, který by z toho byl. Takže ať
odpovídají oni sami. To já říci nechci. Ale teď já myslím, že je velmi rozumné
pootočit se někam jinam. Přece každý soudný člověk ví a zná výsledek voleb
v roce 1996, který vedl k tomu, že stará vládní koalice z předcházejícího
období neměla sto jedna, ale pouze devadesát devět hlasů. Zatímco před tím měla
sto pět, jestli se nemýlím. Tak místo sto pět v předcházejícím období najednou
získala devadesát devět ze dvou set hlasů a vytvořila se tichá opoziční
smlouva, která nebyla zorganizována politickými stranami samotnými, ale na
Pražském hradě, de facto prezidentem Václavem Havlem. Já jsem u těch jednání
byl přítomen, takže vím, o čem mluvím. Ví téměř všichni, že v roce 1998
výsledek dopadl do té míry obdobně, že dokonce vůbec nevznikla žádná koalice,
která neměla ani devadesát devět nebo kolik, která měla daleko, daleko méně. A
vznikla opět menšinová vláda na základě tentokráte dohody ne orchestrované, ne
zmanagované  prezidentem republiky, ale politickými stranami samotnými. Zase –
byl jsem u toho, přesně vím, o čem mluvím. Víme všichni, že v roce 2002 byly
volby, kde se utvořila koalice sto jedna, čili strašlivě slabá. Všichni dobře
víme, čekajíc dovážející nemocného člověka před či po operaci, aby vůbec
Parlament mohl něco udělat.

Tak říkejme – za prvé milosti nejsou homogenní, nejsou
stejnorodé. Já myslím, že dát milost někomu za desetiletý trest –
k desetiletému trestu je něco jiného, než dát milost formou zrušení zákazu
používání řidičského průkazu o rok. To bych docela – to jsem ještě myslím nikdy
takhle neřekl posluchačům nebo čtenářům a moc bych je prosil, aby při počítání
čísel věděli, že jsou tam milosti v kategorii zrušení zákazu řízení motorových
vozidel, které trvá – bylo na pět let a uplynuly už tři a půl roku a z nějakých
životních důvodů se mně zdálo, že bylo třeba tomuto člověku nějakým způsobem
pomoci.

Tak chci tím říci, že to je jedna optika, že jsou to velmi různé
milosti. A prosím, aby někdo si nemyslel, že se dává padesáti Zločincům
s velkým Z milost. To je jedna věc. Druhá věc je optika jiná, druhá věc je
optika počet udělených milostí vůči počtu milostí neudělených. Neboli vůči
žádostí o milosti a já dokonce to číslo tady někde mám. A jestli se nemýlím,
tak to číslo je docela zajímavé. Žádostí, které byly podány, bylo 3.738. To
znamená, kdo to bude si teď chtít narychlo dělit tím číslem pěti desítek,
necelých šesti desítek udělených milostí, tak vidí, že ta proporce je jedna ku
šedesáti nebo více než šedesáti. Takže úvaha, jestli jedna ze šedesáti, jestli
je to moc nebo málo, to zase nechť posoudí dějiny. Ale žádný kvantitativní
návod já jednoduchý nemám.

Já považuji technologickou stránku toho, jak ke mně někdo dopraví
televizní obrázek opravdu za věc, kterou se zrovna nezabývám. Mně jde o to, co
mně ta televize vypovídá o světě, co mně dává, jak rozšiřuje mé obzory, jak mně
přidává informací, jak mně umožňuje lépe a kvalitněji žít a rozhodovat. Jako
jestli jim to přichází po drátech nebo jestli je nějakým pro mě nepochopitelným
technickým způsobem, to je opravdu jedno.

Tak já každému opakovaně říkám, že nalézt osobu, která chce být
ústavním soudcem, která svou kvalifikací, znalostmi, životní zkušeností a vším
dalším by měla mohla být ústavním soudcem, tak tato množina je opravdu velmi,
velmi malá. A pokud by to pan předseda Ústavního soudu chtěl slyšet takhle
natvrdo, tak mu říkám: ano, ale způsob, jakým bylo zacházeno právě s tou
poslední potenciální čtrnáctou kandidátkou … zástupkyní, tak způsob, jakým s ní
bylo zacházeno ve výborech Senátu, jakou nedůstojnou roli ona tam musela
protrpět, vám také třeba vede k tomu, že řada těch kandidátů, kteří padali
v úvahu, vám zatelefonovala či napsala, že si moc váží toho, že jsme o nich
uvažovali, ale že toto oni nemají zapotřebí prožívat. A toto oni jsou ve své
funkci té či oné do té míry se svým životem spokojeni, že oni tuto proceduru
nebudou podstupovat.

Žijeme ve zvláštní době. Je to vidět i na tom, že jedna mimořádně teplá zima,
která – bez ohledu na dlouhodobé trendy, např. na to, že v celém 20. století
bylo zaznamenáno zvýšení průměrné teploty ve světě jen o 0,6ºC – stačí k tomu,
aby u některých lidí vznikla dalekosáhlá očekávání a na jejich základě příhodné
prostředí pro návrhy radikálních opatření, abychom s počasím něco, a to právě
teď, udělali.

Jedna událost stíhá druhou. V průběhu posledních měsíců byl do kin uveden Al
Goreův jen zdánlivě dokumentární, příznačně však oskarový film, byla
publikována tzv. Sternova zpráva, připravená na objednávku britského kancléře
Tonyho Blaira a bylo publikováno – spíše politické než odborné – shrnutí 4.
zprávy Mezinárodního panelu OSN, věnovaného klimatickým změnám. Překvapivě řadu
měsíců před publikováním vlastní zprávy. Laťka politické korektnosti byla – zdá
se – již definitivně a to hodně vysoko nastavena a znovu je nám vnucována jedna
jediná přípustná pravda. Všechno ostatní je označováno za nepřijatelné. Britský
ministr životního prostředí nedávno dokonce řekl, že stejně jak nesmí v médiích
vystupovat teroristé, neměli by mít právo vystupovat ani skeptici vůči
globálnímu oteplování. V lidské historii to bohužel není poprvé.

Souhlasím s Michalem Crichtonem, že „nejdůležitější věcí, které lidstvo čelí,
je úkol rozlišit realitu od fantazie a pravdu od propagandy. Zejména v naší
informační éře (spíše ji vidím jako éru desinformační) je to mimořádně naléhavé
a mimořádné důležité“ (Crichton, 2003). Přispět k tomu se snaží i tato nevelká
knížka.

Globální oteplování se v poslední době stalo symbolem a vlastně prototypem
problému pravda vs. propaganda. Byla nastolena jedna, politicky korektní pravda
a oponovat jí není snadné, ač nemalý počet lidí, mezi nimi špičkových vědců,
problém klimatických změn a jejich příčin a důsledků vidí úplně jinak. Hrozí se
arogance obhájců hypotézy globálního oteplování a od ní odvozené hypotézy,
dávající do souvislosti globální oteplování s konkrétními činnostmi člověka.
Bojí se důsledků, které to bude mít pro všechny z nás.

Obhájci a propagátoři těchto velmi sporných hypotéz jsou většinou vědci, kteří
ze zkoumání tohoto fenoménu – finančně i vědeckým uznáním – profitují, a spolu
s nimi politikové (a na ně napojení jejich fellow–travelers), kteří si na tom –
při absenci jiných, pro ně politicky atraktivních témat – budují svou
politickou kariéru. Vidím to stejně silně jako známý dánský fyzik Hendrik
Tennekes, který proti těmto postojům ostře protestoval již v roce 1990
a který právě teď cítil potřebu zvednout svůj hlas znovu. Vysvětluje to tím, že
mezi rokem 1990 a 2007 nastal jeden zásadní rozdíl: „Tehdy jsem byl znepokojen,
teď se zlobím“. Dodává, že na své vědecké kolegy. Já dodávám, že patrně i na
některé politiky a další tvůrce veřejného mínění.

Vidím to podobně jako profesor MIT R. S. Lindsen, který nedávno napsal:
„budoucí generace se budou trochu pobaveně divit, že na počátku 21. století
vyspělý svět propadl panice kvůli globálnímu zvýšení průměrné teploty o několik
desetin stupně a na základě velkého zveličení velmi nejistých počítačových
modelových předpovědí uvažoval o tom, vrátit se před průmyslovou éru“ (citováno
viz Horner, 2007).

Přesně o těchto věcech je tato má útlá knížka, která vznikla v období prvních
tří měsíců roku 2007 jako vedlejší produkt mého „prezidentování na plný úvazek“
a která proto spíše cituje, než nabízí originální výzkum. Neaspiruje také na
nic jiného než na laickou znalost přírodních věd, ale nepovažuje to za
handicap. Problematika globálního oteplování je totiž více o vědách
společenských než o vědách přírodních, více o člověku a jeho svobodě než o
desetinách stupně Celsia pohybu průměrných teplot.

Já si myslím, že ta bláznivost dnešní doby v jisté chvíli poleví a zase opadne.
Vždycky byly v lidských dějinách éry travičů studní a podobných věcí. Myslím,
že se to zase někdy vyrovná. Ale o křehkost naší civilizace, našeho světa, naší
země se bojím. Jsem si velmi vědom její zranitelnosti, a to jak v tom fyzickém
slova smyslu, tak v tom smyslu společenského řádu a pořádku. Ti lidé, kteří si
myslí, že už je konec historie, se strašlivě mýlili. A já musím trvat na tom,
že jsem to říkal celých dvanáct let, v jednom živém projevu za druhým. Že se
hluboce mýlí, že žádný konec historie nenastal a že se různé věci opakují, v
nejrůznějších kruzích. Takže tuto obavu mám. Ale to není fyzická obava z toho,
co se stane zítra na ulici.

OSN je obrovská organizace. Tady je 192 zemí a 192 prezidentů nebo předsedů
vlád a my jsme jedna z těch 192 zemí – země určité velikosti. Myšlenka, že by
se všichni postavili do pozoru a začali nějakým způsobem reagovat, to je
opravdu nelogické očekávání. Považuji ale za nezbytné, abychom do té diskuse
promluvili, aby do té diskuse promluvil racionální pohled. Zejména pohled
zodpovědný, protože naskakovat na určitá populární, módní témata je strašně
chybné a to, co hrozí, že se začne dělat kvůli tzv. lidmi vyvolanému globálnímu
oteplování, je tak velikánské a dalekosáhlé, že naše české přísloví „dvakrát
měř, jednou řež“ je více než na místě.

To je pořád stejná debata, kterou nevím, kdo sem zbytečně zanáší. V České
republice přeci nemáme na tuto věc názor 100:0. V České republice máme na to
názory různé.Velmi se například na tyto věci různí názory v naší vládě. Velmi
se na to různí i názory v našem parlamentu. Samozřejmě názor Strany zelených a
pana Bursíka je jeden, ale názor jiné části vlády je jiný. Nevytvářejme nějakou
falešnou iluzi, že máme jeden definitivní očekávaný názor. To je prostě přesně
ten obrovský podvod a švindl, jak se teď říká, který vytváří páni Goreové na
straně jedné a páni Bursíkové na straně druhé, jako kdyby to bylo 100:0. Jako
kdyby byly argumenty 100:0.

Je to pořád hra, která se míjí podstatou věci.  A naprosto nechápu, proč to
odvádíte od podstaty věci tímto směrem? Zodpovědně prohlašuji, že nějaké
definitivní stanovisko vlády České republiky na tuto věc není. Zdráháme se
přeci přijmout všechna ta doporučení o snižování emisí a o podílu obnovitelných
zdrojů. Přeci dobře víte, že náš předseda vlády na bruselském summitu v červnu
vyjadřoval velký nesouhlas s možností získat to či ono procento obnovitelných
zdrojů, které doporučovala německá kancléřka Merkelová. Bavme se, prosím, o
podstatě věci a nehrajme tyto hry. Nerozeštvávejme se navzájem, není to úkolem
veřejného Českého rozhlasu.

Máme přeci každý, kdo se tím zabýváme, kolem sebe stohy knih, materiálů,
studií, které mají velmi odlišné závěry. Máme proklamace nejrůznějších skupin
vědců, kteří říkají: prosím Vás, takto ne. Máme sestavy ne 2500, ale máme
dalších x tisícové podpisové akce, kdy vědci říkají: prosím Vás, vyslechněte
také nás. Skromně a mírně jsem se přihlásil k tomu, abychom i této druhé
skupině vědců udělali takový B tým, chcete-li. Nechme tedy, abych byl férový,
ten dnešní panel jako A tým a sestavme B tým. Dejme mu šanci, aby přišel se
svými doporučeními. Já materiály lidí toho týmu, které bych zařadil do toho B
týmu, znám velmi dobře a myslím, že by byly rovnocenné těm materiálům, které
nám dává mezivládní panel.

Doufám, že se konečně začne vážně hledat cesta, jak by měl integrační proces
pokračovat dál. Referenda ve Francii a Nizozemsku jasně řekla, že to musí být
pokračování jdoucí zdola, nikoli nadiktované shora. To já vidím jako určitou
šanci do budoucna.

Jestli dostal tvrdý úder proces přerozdělování v Evropské unii, tak je to
vítězství. Bylo by dobré, aby se zapomnělo na všechny možné dotace a nedotace,
na platby do Bruselu a zase zpátky. To je velkémrhání lidskou aktivitou i
mrhání penězi. Je to tedy krach zbytečného přerozdělování. Od samého začátku,
už patnáct let, říkám, že do Unie chceme vstoupit ne kvůli penězům, ale proto,
že se chceme podílet na evropské integraci. Je směšné, když vidím některé naše
dnešní vládní politiky, jak pláčou, že by nemuseli dostat tolik peněz z
milovaných dotací. To mě vůbec netrápí. Kdyby se ten kolotoč dotací a současně
plateb, kdy nula od nuly pojde, teď přesekl a začali se všichni probouzet a
řekli by, že by to mělo být všechno jinak, tak to by bylo bezvadné.

Celá ta nešťastná debata o ústavě přece jenom ty otázky o EU otevřela. Předtím
to lidé nebrali dostatečně vážně. Nemysleli si, že je to věc, která se jich
tolik týká. Teď pochopili, že tomu tak není. Ta diskuse by mohla vyústit v
nějaký nový dokument, který by se také mohl jmenovat ústava. Já bych se z toho
slova nezbláznil.

Trvám na tom, že nikdo není majitelem klíčů a že má právo říkat, kdo smí a kdo
nesmí vstupovat do EU. Vím, že musí být splněny určité podmínky, ale tvářit se,
že je to elitní klub jenom pro někoho, je velmi urážlivé. To byl pro mě vždy
nepřijatelný postoj. Nikdo nemá právo země na jih a východ od nás z procesu
rozšiřování vylučovat.

Pád komunismu měl především globálně politické příčiny. Netýkal se jen naší
země, ale během krátké doby nastal v celém tehdejším sovětském impériu. Jeho
hlavní příčinou byla totální ztráta zájmu lidí o ideje komunismu, rostoucí
neschopnost režimu zajistit fungování státu a spolu s tím sílící tlak západního
světa, hlavně politický, vojenský a hospodářský.
Disidentské a další nekonformní iniciativy v komunistických zemích měly na pád
komunismu vliv relativně okrajový, neboť komunismus zkolaboval, jinak řečeno
nebyl poražen. Já si těchto iniciativ vážím z jiného důvodu (a to navzdory
tomu, že pro mnohé své protagonisty byly jen "zbytkovou" aktivitou po prohraném
mocenském boji uvnitř komunistických struktur). Pro českou společnost měly tyto
aktivity, a to nikoli jen Charta 77, význam hlavně psychologický. Posilovaly
pocit, že se člověk může a má snažit chovat svobodně za všech okolností.
Zklamáním pro mne bylo chování některých aktivistů českého disentu po listopadu
1989. Transformaci komunistického systému v normální společnost příliš
nepomohli. Dávali tím najevo, že jim záleželo ani tak na svobodě pro všechny,
jako na prosazení své představy o fungování společnosti a o zajištění svého
místa v ní.

Nějakou zkušenost s tím vládnutím mám, a musím říci, že té vládě chvíli
trvá, než začne. Té vládě chvíli trvá, než se rozkouká. Řada ministrů přijde do
těch svých budov poprvé, a než vůbec objeví, jaké má spolupracovníky, tak se
ztrácí drahocenný čas. Za druhé, my jsme to na začátku zvládali v určité
výrazné stabilitě. Živě si vzpomínám, že jsem často jezdil do Polska a
komunikoval s polskými politiky. A říkal jsem: "To je úžasné! Já znám 11
polských premiérů". Čili, kdy jsme my vydrželi v podstatě s jednou stabilní
vládou, tam se vyměňovala jedna vláda za druhou. To není dobře. Má mít šanci,
minimálně ty čtyři roky volebního období, předvést, co v ní je, a voliči, ať to
pak vládě spočítají.

Jsem ekonom, nikdy bych si, ani ve svých vlastních volebních kampaních
netroufal krátkodobý vývoj ekonomiky vázat na krátkodobé změny ve vládě.
Prostě, takhle to neběží. Ekonomika má svůj život. K tomu, jestli se nějaký
zahraniční investor rozhodne investovat do České republiky, to je rozhodování v
kategorii mnoha let. V tomto smyslu nechci vládu nijak kritizovat, ale že by to
mělo těsnou, bezprostřední souvislost, říci nemohu. Naše, podle mého názoru,
stále jsem o tom více a více přesvědčen, zbytečná minikrize let 1997 a 1998
prostě skončila a zcela logicky se ekonomika dostala na standardní cestu, opět
nahoru.
 
Tím přesně odlišujeme, co je tím půdorysem, tou hlavní, dlouhodobou
příčinou, a co je tou konkrétní věcí, kdy přeteče ten hrníček. Náš volební
systém nás minimálně už od roku 1996 tlačí k těmto problémům. A nevím, jestli
tyto problémy snadno překonáme. Vyčkejme, samozřejmě, voleb v příštím roce, a
doufejme, že vláda, která vznikne, nebude žít s obavou, jestli jeden poslanec
musí do nemocnice nebo náhodou, jestli se nepohádal se svými kolegy, nebo
nevypil příliš moc skleniček alkoholu v poslanecké restauraci. S tím se nedá
normálně žít. To je ta základní příčina. Nevím, že by to byla otázka zákona o
střetu zájmů. Politik musí dodržovat elementární prvky normálního, správného,
racionálního, slušného, férového chování. Je pod drobnohledem médií. Ta média
mu to také docela jasně spočítají, když prohřešky tohoto typu udělá. Vymýšlet
59 zákonů, které by nás sešněrovávaly a vedly k tomu, že budou kontrolováni
naši rodiče, prarodiče, strýcové, tety, děti, a jejich děti, tudy, podle mého
názoru, cesta nevede. Takováhle různá řešení jsme měli za komunismu, a jak
dobře víme, nikam nevedla.

Podle mě, to je jeden kamínek do mozaiky té správné cesty. Tato věc sama
o sobě může způsobit, že kandidát, který je sedmém, třináctém, jedenadvacátém
místě, který do té doby věděl, že tam je pouze do počtu, má šanci. Na tom není
nic špatného. Najednou může mít šanci, že když předvede svůj šarm, osloví co
nejvíce voličů, může být pětadvacátý, a dostane se dopředu. Samo o sobě to je
motivační prvek, který já bych určitě vítal. Vůbec teď ale nemluvím o těch
konkrétních číslech.

Slovo zdržování už je hodnotící soud. Prezident ale není robot, není
podatelna na poště, které se doručí něco a on má povinnost levou rukou to vzít
a pravou rukou to předat dál. Prezident je jednající prvek politického a
ústavního systému země, on přeci rozhoduje. Proto nemohu nesouhlasit se slovem
zdržování. Já jsem hledal, a zase bych dodal, myslím, že správně, které kroky
jsou správné, a které pomohou, a které nepomohou k vyřešení té situace. To bylo
naprosto legitimní. A někteří, kteří by si přáli, aby se to řešilo jinak, ne,
aby nahlas řekli: "Já si přeju, aby lidovci vypadli z vlády, a aby byla přijata
jejich demise", tak oni říkají: "Ne, prezident, ten si vykládá Ústavu po
svém!". To je zbabělost! Oni by měli říci, že jim jde o věcný názor a zakrývají
to hříčkou sporu o Ústavu.

O tom, že Ústava není dokonalá, jako není dokonalé žádné jiné lidské dílo
není pochyb. Ti, kteří psali Ústavu,  nemohli určitě předpokládat a předvídat
všechny momenty, které v životě nastanou. To je problém všech zákonů, nejenom
Ústavy. Hovořím-li s lidmi, kteří ji psali, tak oni říkají: "My jsme to
schválně napsali do té Ústavy takto. My jsme to nechtěli mít absolutně natvrdo.
My jsme v té Ústavě chtěli mít určitou míru volnosti, která by byla
uplatnitelná v různých situacích různým způsobem". Kdyby se sešli slovutní
Ústavní právníci, myslím, že by mi v tomto smyslu dali za pravdu. Se mnou
polemizují politici, kteří si na sebe na chvilku berou hábit Ústavního právníka
a zakrývají svou politickou tužbu a vyprávějí, že jde o Ústavu. Není to tak.

Řekl bych, že satisfakce je špatné slovo. Já jsem byl nepřetržitě
okřikován, že Klaus, je blázen a extrémista, a že myslí úplně izolovaně od
zbytku světa. Trpělivě jsem říkal, že to není pravda. Trpělivě jsem skládal
jeden argument vedle druhého. A najednou se ukáže, že dvě významné, základní,
centrální evropské země většinou voličů řeknou, že na to mají stejný názor.
Satisfakce? Nevím. Ale, to, jak jsem byl okřikován, mě vede k tomu, abych řekl,
že je dobře, že se to stalo. Ale Vy jste řekl, že to byla ústava pro větší,
rozšířenou Evropskou unii. S tím nemohu souhlasit. To byl pokus pohnout
uspořádáním Evropy v úplně jiném směru a s větší nebo menší unií to opravdu
nemá souvislost. Jestli se to někdo tímto způsobem snažil prodávat, to je věc
jiná. Ale Evropská unie funguje rok po rozšíření naprosto normálně, vůbec žádný
problém nyní nevzniká. Téma rozšíření a ústava jsou nesouvisející dvě věci.

Tohle je další klišé, které u nás někdo rozšiřuje. Nedělejme z těch lidí,
z těch desítek milionů lidí, kteří hlasovali, hlupáky. To je politicky vyspělý
národ. Ve Francii tu ústavu držel v ruce za poslední měsíce každý. Ta se
probírala dnes a denně, zleva, zprava, shora, zdola, ve všech médiích, a lidé
se toho masivně zúčastňovali. Včera jsem se dozvěděl jedno číslo, které mě
fascinovalo, a které se mi zdá být klíčové. Když byla pár dní před referendem
televizní debata se socialistickým politikem Fabiem, bývalým předsedou vlády,
tak k šoku všech tuto televizní debatu sledovalo ve Francii 9 milionů diváků.
Byl překonán rekord francouzské televize při finále loňského mistrovství Evropy
v kopané. Říkat, že se tím lidé nezabývali, že to nevnímali, to je strašlivě
nefér. A nepovyšujme se ani nad Francouze, ani nad Nizozemce, ani nad kohokoliv
jiného.

Nejsem takový znalec vnitrofrancouzské politiky, ale na dálku, si myslím,
že on žádným tahounem hlasování "ANO" nebo "NE" o ústavě ve Francii nebyl. On
tam nebyl tím klíčovým hráčem. A úvaha, jestli on rezignoval, nebo byl
rezignován, to bych radši nekomentoval.
 
Myslím, že to francouzské i nizozemské "NE" bylo založeno na hlubších
úvahách, na větším konglomerátu myšlenek. Ale, připusťme na vteřinku, že je to
přesně tak, jak říkáte. Že Francouzi chtějí více sociálního státu a nechtějí
liberalizovat služby. Že Nizozemci, hypoteticky, že chtějí opak, tak myslím, že
pak právě je to ten hlavní argument, proč je ta ústava špatná. Protože ona
vlastně nevyhovuje nikomu. Je to pokus vytvořit abstraktní středobod, který
neodpovídá nikomu, který je umělotinou, naprosto byrokraticko-úřednicky
vybudovanou umělotinou, kdesi v neznámém centru. Ale žádnému člověku to
nevyhovuje. Proto se klidně může stát, že to nevyhovuje mě osobně, protože je
to příliš socialistické a sociální. Ale jestli to panu Fabiovi nevyhovuje z
opačných důvodů, tak je to jenom známka, že je hloupost, aby byl hledán
jednotný postup Evropy, i v těchto věcech. Pak ponechte, aby Francie šla více
doleva, a my, teď nechci nikomu vnucovat, abychom šli, třeba eventuálně jinak.
Ale ústava je pokus říci nám všem, jak máme jít. A proto je zcela logické, že
to odmítají lidi zleva i zprava, shora, zdola.
 
To se týká obecné debaty, jestli je smysluplné pokračovat v ratifikacích
o evropské ústavě nebo ne. Ale všichni přeci víme, že evropská ústava ke svému
schválení potřebovala jednomyslný hlas. 25:0. Musel být výsledek 25:0. A to
věděli všichni. Na začátku to přeci vypadalo, že jestli se náhodnou nestane, že
Velká Británie neřekne své "NE". A všichni rok polemizovali o tom, co se stane,
kdyby nedej Bůh, Velká Británie řekla jako jediná země "NE". Všichni věděli a
přijímali, že stačí jedno "NE", aby potápělo celou tuto zbytečně velkolepou
loď. No, a teď najednou se to stalo ve dvou státech a teď, se titíž lidé tváří,
jako by se nechumelilo a říkají: "Pokračujme, a zjistěme si, jestli to bude 23:
2, nebo 17:8, nebo jestli to bude 13:12". Ale přeci všichni víme, že o to vůbec
nejde. Buď 25:0 nebo nic, je koncept, na kterém byly debaty vždycky založeny.
Takže, podle mého názoru nemá smysl pokračovat. Dovedu si představit, hledat
jinou cestu, hledat jiný text, hledat ne 200 stránek nebo s přílohami tisíc,
ale hledat 15 stránek, udělat verzi minimalistickou, udělat ne do všech oblastí
lidských životů se pletoucí ústavu. Ale to už by asi bylo jiné téma.
 
Nevím. Nikdy jsem to neslyšel. A říkat tomu klasická mezinárodní smlouva,
je opět strašlivý posun podstaty problémů. Je to klasická mezinárodní smlouva.
A já říkám: "Ano", ale smlouva, která v momentu, když bude těmi 25:0 podepsána,
přestává být klasickou mezinárodní smlouvou, a stává se ústavou jednoho
seskupení, jednoho superstátu, a stává se ústavou. Slovo, že je to mezinárodní
smlouva, je zapomenuto a navždy už vymazáno z dějin. Do momentu dvacátého
pátého podpisu je to klasická mezinárodní smlouva. Po tom dvacátém pátém
podpisu se to stane ústavou a slovo smlouva vypadává z jejího názvu, a ze
všeho. To je názor desítek, stovek ústavních právníků, a já myslím, že názor
jediný možný a jediný správný.

U nás podle Ústavy
prezident sjednává mezinárodní smlouvy. Jestli je to optimální věta v naší
Ústavě, nebo není, je věc úplně jiná. Nicméně, je tam napsaná, stejně jako
jakákoli jiná věta v Ústavě. K tomu, aby vláda mohla začít sjednávat "klasickou
mezinárodní smlouvu" o evropské ústavě, musela dostat papír, kde prezident
republiky říká: "Já to nebudu sjednávat, i když to teoreticky mohu sjednávat
jako prezident, já to předávám vládě do ruky, aby tuto smlouvu sjednala". Když
ta smlouva byla napsána a sjednána, tak byla 29. října minulého roku
podepisována v Římě. Teoreticky, podpis má za úkol provést prezident republiky,
podle naší Ústavy. Eventuálně, prezident republiky napíše standardní dokument,
který podepisuji na nejrůznější smlouvy pětkrát týdně, zmocnění pro předsedu
vlády a ministra zahraničí, aby v mém zastoupení tuto smlouvu o ústavě v Římě
podepsali. Kdybych chtěl zlobit, tak bych nepodepsal už tuto věc. To by ale
bylo opravdu nefér, to by prezident dělat neměl. A já také nikdy nic takového
ještě neudělal.
 
Buď pravidla jsou, nebo pravidla nejsou. Jestli se dnes konají někde na
území České republiky závody ve skoku vysokém, tak všichni víme, že v
atletických pravidlech je napsáno, že na každé konkrétní výšce jsou pro každého
skokana tři pokusy. A myšlenka, že při tom třetím pokusu zafoukal vítr, anebo
jen vláskem se ten skokan dotknul té laťky, a ona spadla, a že by se rozhodčí
mohli dohodnout: "Vždyť on to skoro skočil. Co kdyby ještě mohl skočit čtvrtý
pokus?". Nedělejme takové věci, je to nehezké a nepěkné. Na druhé straně,
Francouzi jsou Francouzi, svébytná, samostatná, silná, mocná, historická země.
Pokud se Francouzi rozhodnou, že budou chtít opakovat referendum padesát
devětkrát, tak bych zase řekl, že prezident České republiky nemá sebemenší
důvod, aby jim k tomu něco říkal. To opět samozřejmě závisí jen a jen na nich.
A moje rada je bezcenná, netroufl bych si ji někdy udělat. Mimo jiné, netroufl
bych si dělat kampaň do referenda ve Francii. Netroufl a měl jsem celou řadu
pozvání. Byli nešťastní, že tam nepřijedu, chtěli, abych natočil aspoň
videoklipy, které by byly pouštěny. A já jsem říkal: "Vážení, já vám budu
fandit, když řeknete "NE", ale toto já nemohu udělat. Jsem schopen pronést
přednášku na Sorbonně, akademickou přednášku na téma evropské ústavy, a
vyjadřovat svoje názory a svou kritiku. Ale zapojit se do kampaně politické, to
se jako prezident nikdy v cizí zemi neodvážím. A dost jsem se také překvapeně
díval, že se to odvážil náš nový předseda vlády.
 
Prezident není součástí politického spektra, aby jste si vzali jednoho
politika tady na Sedmičku, z té či oné strany a z vlády, z opozice, a nechali
nás tady se utkávat. Přesně to asi není role prezidenta. Ale já mám pocit, že
se debat na toto téma zúčastňuji dnes a denně. Vedu o tom nepřetržitou
polemiku. A z druhé strany slyším jenom okřikování a zacpávají mi pusu. Ať
nedělají planá gesta. Ať přicházejí se svými argumenty a ať si je každý může
vyslechnout. A jestli tu máme předvádět souboj prezidenta s někým, tady ve Vaší
Sedmičce, tak to asi ne.

Definujme si slovo debata. Bylo to téma, o kterém se dlouhou dobu vážně
nediskutovalo, ale já bych řekl, že tak posledního půl roku se diskutovat
začalo. A kdo chce být orientován podle různých názorů, může být. A není
problém, aby dostatek informací a dostatek dokumentů na toto téma dostal.
Jestli jsem říkal před půl rokem, že vážná debata u nás neexistuje, tak bych
řekl, že za toho půl roku se pohnula výrazně kupředu, a je tomu dobře. A věřím,
že bude ještě bohatší, a že bude jasnější.

Víte, že já termíny tohoto typu nepoužívám. Myslím, že mě ani nikdo
nechytl za slovo v tomto směru. Mluvme ale spíše o podstatě těch názorů. Já se
do politiky Občanské demokratické strany opravdu vůbec nepletu, a zase bych si
troufl říci, že mě z toho ani nikdo neobviňuje. Já si myslím, že dnešní verze
té evropské ústavy ve své logice, není v duchu toho, co si myslí většinově
Občanská demokratická strana, ale není vůbec na mě, abych tento výrok za ně
dělal. Pokud dospějí k závěru jinému, tak zesmutním. Ale to je tak všechno, co
bych mohl udělat.
 
Tak za prvé, bych byl strašně nerad, aby ten spor byl převeden na osobní
úroveň, když rozumím, že nový premiér začal velmi razantně. Snaží se
vykolíkovat co největší kus hřiště pro sebe sama. A v tom loktování docela
úspěšně boduje. Pokusil se něco takového udělat i vůči mně, udělal to, pro mě
trochu překvapivým způsobem. Protože, já myslím, že míra mé vstřícnosti při
řešení vládní krize vůči sociální demokracii a vůči němu samému byla, myslím,
nadměrná. A jestli mi něco lidé vytýkají, tak spíše toto. A když jsme spolu
hovořili, tak jsme se domluvili, že se sejdeme a pohovoříme si o zahraniční
politice a o dělbě práce v těchto věcech.

Slovo zaražení zahraničních cest radši vynechejme. Nebavme se o tom
takto. Ale že nepochybně dojde ke konfliktům toho typu, zase není nepřirozené.
Když já byl premiérem a Václav Havel byl prezidentem, tak jsme celou řadu sporů
tohoto typu měli, měli jsme i spory, které se staly veřejně známými, a byly
diskutovány v médiích. I proto jsme demokratická a pluralistická společnost,
abychom toto unesli. Všechny analogie nebo příklady pokulhávají, ale já jsem
řekl premiérovi: "Pane premiére, měli bychom tomu rozumět tak, že já jdu s Vámi
po stejné ulici.  Ta vede jedním směrem. V tomto smyslu já jdu stejnou ulicí s
vládou stoprocentně vždycky". Ale, já jsem dodal: "Pane premiére, nepokoušejte
se postavit dva stožáry, mezi ně dát lano, jak chodí provazochodci, a nutit mě,
abychom šli po tomto laně, kde nesmíme ani o milimetr doleva, nebo doprava
couvnout nebo uhnout, protože bychom z toho lana spadli". Já jsem říkal: "Po
stejném chodníku ano. Ale provazochodcem, tančícím na laně, to nedělejme.
Takového provazochodce já teda dělat určitě nebudu!".
 
Tak za prvé, nevím, jestli je to strašlivá minulost nebo jestli je to včera,
myslím, že mám v tomhle ohledu rozpolcené pocity. V něčem je to opravdu
bezprostřední včerejšek, který si dobře pamatuju, v něčem zase ten rok znamenal
takovou dlouhou dobu, že už je to strašně dávno. Nevím. Ta, já myslím, že
atmosféra k tomu, že by to mohlo vyjít narůstala, člověk samozřejmě vůbec nic
nemohl vědět a hlasování je vždycky složité . . .

To je velmi složitá a více dimenzionální otázka. Já si myslím, že lidé nemají
nějak výrazně lepší pocit z veřejného života, z politiky kolem nich, každou
chvíli vyroste nějaká nepříjemná kauza, například v posledním týdnu kolaps při
hledání eurokomisaře a to lidi nepřesvědčuje o tom, že lidé, kterým dali svou
důvěru ve volbách, že zdárně vedou tuto zemi. Druhá věc je ekonomická dimenze.
Česká ekonomika sice roste, ale nijak přesvědčivým, rychlým způsobem. Včera
jsem zde měl na návštěvě předsedu Parlamentu Kazachstánu a on mi říká, letošní
tempo ekonomického růstu bude 9,5 procenta, vloni bylo 8. Tak jsem si povzdechl
a říkal jsem si, no, tak o něčem takovém my nemůžeme ani snít. Takže takhle
bych mohl odloupávat jednotlivé roviny těch lidských pocitů, postojů a někde
ano, někde ne.

Tak to je dobře, že se takto ptáte. Za prvé, já jsem při návštěvě Slovenska
stál v tajícím sněhu na náměstí v Košicích, když ke mně přišli nějací novináři
a ptali se mě, co říkám na to, že byl nominován pan Kužvart. Možná, že si
někteří pamatují můj výrok, který jsem tehdy řekl, no, nebudu držet hladovku
proti tomuto jmenování. S panem Kužvartem jsem se sešel a myslím, že jsem se mu
pokusil mnoho věcí k tomu říci. To, že on selhal a nevydržel, je nepochybně pro
nás pro všechny problémem a i když já ho nevybíral, takže já nejsem vinen.
Nicméně v pátek, když se to stalo, tak jsem mluvil dvakrát, v den jistých
zdravotních problémů premiéra Špidly, dvakrát jsem mluvil s panem premiérem.
Jednou, když byl ještě v nemocnici, poté, když se vrátil domů a musím tedy teď
veřejně prozradit, že jsme si v tuto chvíli domlouvali, že se na to bleskově,
jak se uzdraví, sejdem, abychom nalezli určitý konsensus, abychom jmenovali
člověka, který, proti kterému nikdo nebudeme protestovat, člověka, o kterém
bych nemusel říct neutrální větu, že nebudu držet hladovku. Musím se přiznat,
že pan premiér na to zapomněl na ten hovor, který jsme spolu měli a možná, že
to je taky fér, abych to veřejnosti touto cestou sdělil. Slovíčko ještě k panu
Teličkovi. Musím . . .

No tak má musím smutně říci, že on se stane prvním hlavním městem, to zase si
nenamlouvejme a nenalhávejme. Já jsem četl předevčírem článek pana Římana, to
je ODS, ale ten článek je článek a já jsem ho nějak, nemám k němu žádný jiný
vztah a on tam popisuje takovou velmi zajímavou věc. On říká, od 1.ledna se v
Evropské unii zvýšily daně na energie, uhlí, ropu a takové a plyn a takovéhle
věci a on tam říká velmi přesně jeden malý postřeh. To, že se zvýšily daně
vyšlo v prohlášení Evropské unie a v tiskové zprávě Evropské komise a občané
České republiky o tom informovala média. Občané České republiky o tom
neinformoval žádný český politik. Já nevím, jestli je jasné, tam tím mířím.
Přece normálně zvýší to korunu, dvě, procento, nahoru, dolů daně, to je základ
politického sporu v každé zemi, kvůli tomu padají ministři financí, padají celé
vlády a podobně a tady vidíme, že k tomuto rozhodnutí došlo a žádný český
politik, myslím z vlády, nikdo jiný to být nemůže, to přece není úkol opozice
ani prezidenta, se neobtěžoval, aby to občanům České republiky sdělil. To je
věc, která myslím, že pořád ještě probíhá netušeným způsobem a pořád ještě si
myslím, že lidé vůbec neví, o co jde.

Tak za prvé musím říci, že se mě ještě nikdo takto nezeptal a tuto otázku jsem
ještě nikdy nedostal a ani mě nenapadlo na ni odpovídat. Čtyři roky je strašně
dlouhá doba, člověku se může leccos přihodit za tu dobu, takže já bych to takto
neříkal. Řekl bych, že nacházím snad nějakou, i podle různého hodnocení,
nějakou pozitivní odezvu za svůj výkon prezidentské funkce, tak není důvod,
abych se jí zříkal, to říkám naprosto jasně, ale otázka druhého funkčního
období je opravdu relativně, relativně daleko. Myslím, že není úkolem
prezidenta, aby zásadním způsobem on sám chtěl ovlivnit volbu, protože by bylo
vždycky chápáno, vždycky by to bylo vysvětlováno, že si prezident hledá pro
sebe výhodnější roli. Jestli je pro něj vhodnější ta nebo ona, nebo-li k tomu
já se nijak vyslovovat nechci. Každý ví, že já jsem při všech volbách, které
byly, objížděl desítky měst, městeček, obcí, mluvil s lidmi, snažil se je
získat na svou stranu, kdyby byla přímá volba, samozřejmě, že bych to dělal
stejným způsobem, ale opravdu to nemohu já předurčit.

Milosti se staly takovou zvláštní věcí. Já už jsem mnohokrát řekl, že jejich
počet by se měl snížit ze stovek na, no tak o dvě nuly, ne o jednu nulu, a kdo
by to mohl být, netuším. Hlavně si myslím, že nový prezident by neměl nastoupit
a dávat milosti. Já bych si tak dovedl představit, že po roce usazení se v tom
úřadu, vidění světa z jiného úhlu, než dosud by vůbec mohl mít nárok, myslím
osobní nárok, nemyslím ústavní nárok, aby něco takového udělal.

Můžu to trošku upřesnit? Já jsem, já bych to upřesnil to slovíčko, že spíše
bych řekl, že já jsem vždycky antikomunismus jako takový považoval za slabou
nedostačující doktrínu, slabý nedostačující pohled. Vždycky jsem se mračil na
ty lidi, kteří neměli už ve svém zásobníku názorů nic jiného, než právě tuto
věc.

Tak já jsem hlasoval. Ale já si opravdu myslím, že za prvé, mé postoje jsou
dlouhodobě známé. Já jsem nikdy nebyl ten, který volal "Hrr na ně a hurá na
Bagdád" nebo na něco jiného. Já si myslím, že vstup do války je skutečně tak
vážná věc, že se občas obávám toho, jestli všichni hlasující berou dostatečně
na vědomí vůbec, o čem hlasují a jaké to má dlouhodobé dopady. Já jsem
nehlasoval proti, protože naše spojenecké závazky ctím. Já jsem protestoval
proti tomu...

Nevím, já jinak jsem nebyl žádným protivníkem pana ministra Tvrdíka. Mně se
zdálo, že on jisté novum do ministerstva obrany vnesl. Jeho projev ve čtvrtek
nicméně byl takový, že když jsem ho potom, v parlamentu myslím, když jsem ho
potkal na chodbě, tak jsem říkal, pane ministře, nestrašte, já to tedy, jestli
chcete, já to tedy, jestli chcete, aby pro vás nehlasovali i někteří, kteří
jinak jsou o tom stoprocentně přesvědčeni, tak tato slova, která byla zvolena,
já myslím, že nenahrála tomuto. A každému se podaří víc jeden projev, někomu
jiný. Já myslím, že tento nebyl ten správný.

Já bych například zareagoval na to, že nechodím v kuloárech Valného shromáždění
OSN. A jakkoliv jsem nebyl žádným fanouškem exministra Kavana, tak on přeci
jenom dneska je předsedou Valného shromáždění OSN. On vystoupil v parlamentě a
on tam jasně řekl, podle toho, jak vidím situaci v OSN, to vypadá ta, že oni
inspektoři dostanou ještě únor, pravděpodobně jako další měsíc na to, aby
zkoumali, jak ta situace skutečně vypadá. Já tam nechodím po těch koridorech
toho newyorského mrakodrapu. Ale já musím brát, že nám pan exministr nelhal a
pak znovu říkám, jestli budou mít na to celý únor, tak nevím, proč bylo nutné
toto předčasné usnesení a dokonce ten hlavní bod, že vláda rozhodne podle svých
očí, jestli ty materiály OSN to říkají, nebo ne. Já bych toto vládě nerad
svěřoval, jde-li o válku.

Zaprvé se přiznám, protože jsem opravdu právě přijel z Indie, že
jsem tyto výroky neslyšel, tak je nechci nějak zásadním způsobem komentovat.
Prezident má úlohu být spíše svorníkem politických stran, má si spíše přát, aby
byly nerozhádané a ne zdůrazňovat dramatické odlišnosti. Když budu předsedou
politické strany, tak mohu mít větší motivaci zdůraznit to či ono. Myslím, že
teď se rozehrává další kolo předvolební rétoriky, a tak předpokládám, že každý
z těch zúčastněných zde zvolil slova, která považoval v dané chvíli za
optimální pro sebe sama.

Myslím, že to by bylo na vážnou ekonomickou debatu a usmívám se,
když mi někteří účastníci této debaty říkají, že tomu nerozumím. To zase musím
opravdu přece jenom trvat na tom, že o financích a financování něco vím, a o
tom, co je vhodným řešením našeho problému ve zdravotnictví, jestli to je
nucená správa na tuto organizaci na VZP nebo není, myslím, že na toto mohu mít
silný názor. Jsem přesvědčen, že jde o krok, který nevede správným směrem, že
bude destabilizovat situaci. První náznaky toho už dneska vidíme. Pro mě je to
bohužel třetí v řadě mých prožitků za poslední dekádu. Za poslední desetiletí
je to třetí pokus v řadě, pod jakýmisi hesly, zavádět nucené správy či převzít
nějakou velkou firmu. Byla to Agrobanka před téměř desetiletím, byla to IPB
před pěti lety, teď je to pokus o VZP. Vždycky, ve všech těch třech případech,
vždycky jsme za to velmi těžce zaplatili. Říkám jako země, jako stát, jako
daňoví poplatníci, vždy se to odrazilo v zakolísání tempa ekonomického růstu.
Myslím, že tyto věci se mají řešit jinak.

Samozřejmě dobře znám odlišnosti každého případu a mohu dobře
definovat odlišnosti každého z nich. Tam v těch případech šlo o velký počet
vkladatelů, byl tam tedy i zájem občansko veřejnostní a stejný zájem je zde i
dneska. Do role prezidenta nepatří, aby znal detaily fungování Všeobecné
zdravotní pojišťovny. Já vůbec nechci diskutovat o tom, jestli managament byl
dokonalý, polodokonalý, průměrný, horší než průměrný, to vůbec nepatří mezi mé
komentáře. O tom bych si nedovolil vyslovit ani jedno jediné slovo. Dovolil
bych si, ale vyslovit slovo o tom, že problém dnešní Všeobecné zdravotní
pojišťovny není v kvalitě managementu. Tím nechci říct, že by byl zlatý a že
kdyby tam byl nějaký Bill Gates, že by to neudělal o kousek lépe než paní
Musílková. To říci v žádném případě nechci, ale ten problém není v typu
manažování VZP. Problém je v systému našeho zdravotnictví, našeho zdravotního
pojištění. Systém našeho zdravotního pojištění si nevymyslelo dnešní vedení
VZP, a to myslím je tak banální závěr, že je jasný úplně každému.

Jestli dovolíte, já budu v tomto případě podstatně zdrženlivější.
Zatímco zdravotnictví je tématem, kterým se dlouhodobě zabývám ve všech
politických funkcích, které jsem zatím měl, a mám pocit, že o tom něco vím,
protože jde o problém systémový, protože nejde o konkrétní použití padesáti
milionů támhle nebo pozemků onde. Musím se přiznat, že co se děje s pozemky v
Pozemkovém fondu, opravdu nevím, a žádný soud o tom nechci udělat. O tom,
jestli někdo dával nebo nedával pozemky tak či onak, já prostě nevím a nebudu
se ani pokoušet o to, abych se to nějakým specifickým způsobem dověděl. Na to
máme jiné orgány, které toto mají posoudit.

Na straně jedné je nespornou pravdou, jestliže selže ministr, tak
má být nahrazen, o tom není prostě pochyb. Děje se to ve všech stabilizovaných
demokraciích a dokonce i v takových těch kancléřských systémech s větší silou
předsedy vlády jako je anglický nebo třeba indický, který jsem zrovna v těchto
dnech navštívil. Tam je rasantní výměna ministra docela běžnou součástí
systému. Náš více parlamentní systém je trošku o něčem jiném. Je jasné, že
velká četnost změn není žádným pozitivním signálem, neříká to, že jako premiér
já jsem zvolil dobře, když jsem si tam dal ty a ty lidi, když je musím v zápětí
po pár měsících odvolávat. V tomto smyslu tato personální nestabilita, to že za
toto volební období máme tři premiéry a „x“ takto vyměněných ministrů, nás
trošičku posouvá do těch méně stabilních zemí, a to bylo něco, čemu jsem se
vždycky snažil vyhýbat.

Singapur je zvláštní místo. Přes čtyři milióny lidí zde žijí na rozloze 683
km2,což je o polovinu méně, než kolik činí rozloha našeho průměrného okresu.
Přesto je dvanáctým největším vývozcem na světě.

Výjimečná je díky tomu v Singapuru harmonie etnická a kulturní. Taková míra
multietnicity a multikulturality je jinde ve světě neznámá. Prezident je Ind a
jeho rodným jazykem je tamilština. Předseda parlamentu je Malajec a mluví
malajsky. Předseda Nejvyššího soudu je rodilý Číňan a mluví kantonskou
čínštinou. Všechny tyto jazyky – spolu s  všudepřítomnou angličtinou – tvoří
úřední jazyky Singapuru. Žádné etnické konflikty tu nejsou. Velmi si však
dávají pozor, aby jim 14ti procentní malajská menšina muslimského vyznání
nepřinesla do země nějakou teroristickou hrozbu.

Stárnutí je přirozený proces, kterým projde každý, kdo má to štěstí, že
neodejde z tohoto světa předčasně. Není to ani nemoc, ani něco, s čím by člověk
dopředu nemohl počítat, co by se objevilo náhle a nečekaně. Obecně proto myslím
platí, že rozumného a odpovědného člověka přibývající roky nepřekvapí, že se na
jistou změnu, kterou „důchodový věk“ přináší, může s předstihem připravit.

„Klíčem k plnému životu a větší lidské spokojenosti je – a vždy bude –
odpovědnost člověka za svůj vlastní život, spoluodpovědnost za život svých
blízkých a úcta k druhému. To se snadno říká a hůře realizuje. Zejména
v případě generace, která – bez své vlastní volby – většinu svého aktivního
života prožila v méně šťastném období, než je to dnešní, a která se na
svobodnou, a díky tomu v mnoha ohledech i tvrdší dobu nemohla sama dobře
připravit. Na tuto generaci, na generaci našich dnešních seniorů proto nesmíme
zapomínat. Nikomu z nich nesmí hrozit bezvýchodná či neřešitelná životní
situace.“

Stejně jako všichni ostatní kandidáti na prezidenta jsem se před volbou
zavázal, že budu respektovat všechny parlamentní politické strany vzešlé ze
svobodných voleb. Jsem bytostný demokrat a proto bych pokládal za absurdní
tvářit se, že tato politická strana – jakkoli je mi vzdálená – nepatří mezi
regulérní politické subjekty. Já jsem prezidentem všech občanů své země.
V mnoha státech bývalého sovětského bloku se komunistické strany pouze
přejmenovaly na různé „demokratické levice“ a bývalí vysocí straničtí a státní
představitelé dnes sedí ve vládách a nikomu to příliš nevadí. U nás si
komunisté uchovali svůj původní název a svým způsobem tak situaci zpřehlednili.
Jejich současné posilování se děje na úkor chyb vládnoucí levice, ale z toho
nemám přílišné obavy. Demokratický systém v České republice je pevný a již plně
zakořeněný a také mezinárodní situace, členství ČR v NATO a brzy i v EU, je
bezpečnou pojistkou nezvratitelných demokratických poměrů.

Nemám rád zjednodušující slova žurnalistických titulků. Rusko je především
veliká a silná země, v klasickém smyslu velmoc, která si prošla složitým
dějinným obdobím a nyní vytváří demokratický tržní systém. Jeho kultura je
obdivuhodná, schopnosti a talent jeho lidí mimořádný. Jako každá velká země
zápolí pochopitelně s řadou problémů, ale jsem přesvědčen, že už patří do
rodiny demokratických států světa. Česká společnost měla vůči Ruské federaci
jako nástupci Sovětského svazu zpočátku ostražitý a snad i odtažitý postoj,
daný nedobrými historickými zkušenostmi z minulých desetiletí. Myslím však, že
toto je už za námi a že zvláště mladá generace již hledí na Rusko bez předsudků
jako na blízkou slovanskou zemi, s níž budeme sdílet svobodnou budoucnost
v globalizovaném světě.

Mluvím-li o vyhlídkách, nakolik se Evropa udrží jako svébytná entita, pak si
myslím, že slova eurooptimismus či europesimismus nejsou v mém případě vůbec na
místě a já bych je nezužoval na institucionální uspořádání dnešní EU a na věci,
které jsou s tím spojené. To daleko více souvisí s tím, jestli bude udržen v
Evropě původní klasický, liberální, politický, sociální a ekonomický řád a
systém. Jestli nepropadneme módním - ismům politické korektnosti, jestli
nepropadneme módním multikulturálním tendencím. Mluvím-li o otaznících, tak o
tom, jestli je správná politika a záměr vytvářet v Evropě umělý nadnárodní
útvar, který je zaměřen na hluboké ponížení role jednotlivých národních států
nebo kolem národů budovaných států, jestli je ten proces rozumný, žádoucí, k
něčemu přispívající. Na to je moje odpověď radikální a absolutní: nikoli.

Vývoj Evropské unie v posledních skoro dvou desetiletích - a zúžil bych to
velmi cíleně na nástup Jacquesa Delorse do čela EU - už vůbec není o evropském
integrování. Slovo evropské integrování je nepatřičný výrok na vývoj EU od roku
1985. Tam už jde o centralizaci, tam jde o pokus regulovat Evropu z jakéhosi
centra, shodou okolností z Bruselu, tam jde o pokus sjednocovat nejrůznější
podmínky platné v jednotlivých státech.

Objevil jsem teď neuvěřitelnou story: Evropská komise rozhodla, že v každém
podniku, a já nevím, jak podnik v tomto případě definovat, musí být místo,
které oni nazývají modlitebna. Pro zaměstnance jakéhokoli náboženství je každý
zaměstnavatel povinen vytvořit prostor, kde se člověk nejrůznějšího vyznání
může věnovat modlitbě.
My ještě nejsme členem, tak tohle budeme zřizovat až od prvního května... Ale
vážně, to přece s myšlenkou evropského integrování nemá vůbec nic společného.
Já nediskutuji o tom, abych bez jakýchkoli komplikací mohl jet do Finska a
Portugalska nebo jestli má zboží putovat z Irska do Řecka bez komplikace. To je
pro mě integrační proces, který nesmírně vítám. Ale to, aby mně někdo řekl, že
v každém podniku musí být modlitebna pro zástupce jakéhokoli náboženství,
jestli o to ti zaměstnanci požádají, tak to je můj boj s Evropskou unií a ten
bude trvat věčně, do konce světa.

Já si myslím, že těch lidí je strašně moc. Ani u nás, ani v Evropě se ovšem
nepodařila vysvětlit jedna zásadní věc. Celá naše sametová revoluce byla
založena na myšlence "zpět do Evropy". Myslím, že se nepodařilo vysvětlit, že
je odlišný slogan "zpět do Evropy"od sloganu "kupředu do Evropské unie". To
jsou jiné koncepty a projekty.

Nemám sebemenší ambici analyzovat paní Merkelovou. Utopisté chtějí zdokonalovat
svět. Pro politiky jsou takové utopie leckdy výbornou věcí, protože se
prostřednictvím nich mohou zabývat vzdálenou budoucností a nemusí se starat o
běžné záležitosti. Takové politiky označuji za „eskapisty“, kteří chtějí utéct
od skutečností. Téma klimatických změn se pro tento útěk hodí vynikajícím
způsobem, protože v tomto případě se dá plánovat na 50 nebo dokonce 100 let
dopředu, aniž by voliči mohli důsledky těchto plánů zkontrolovat.

S prezidentem Bushem jsem o těchto věcech mluvil již několikrát. Při našem
posledním setkání v New Yorku při příležitosti Valného shromáždění OSN se mne
s úsměvem zeptal: „kde je moje kniha, už se na ni těším“. Jako Američan vidí
všechny tyto věci trochu pragmatičtěji. Američany nikdy nezajímaly utopie.

Sama debata o klimatu vyžaduje sociologickou analýzu. Zúčastňují se jí
politikové, kteří ochranu klimatu staví do centra své agendy z důvodů, které
jsem uvedl výše. Patří do ní žurnalisté, kteří celý ten zmatek využívají jako
odrazový můstek pro vytváření katastrofických titulků. A pak tam patří
klimatologové, v jejichž zájmu je maximalizace zisku (či jejich příjmů) a proto
se věnují tématům, které slibují co nejvíce grantových peněz.

Podívejme se na zprávu Mezivládního panelu OSN. Co je v něm napsáno, rozhoduje
prezidium tohoto panelu. Tam nesedí žádní autentičtí vědci. Lidé jako předseda
IPCC Rajendra Pachauri snad někdy byli vědecky aktivní, ale teď jsou to spíše
úředníci. Poslední odborný článek uveřejnili před mnoha lety. Dnes dělají
politiku. I mezi vědci je mnoho takových, kteří nic nového nepřinášejí, pouze
následují hlavní proud vědy.

To, co se děje, mi připadá známé. Po Pražském jaru v roce 1968, když naši zemi
okupovala vojska Varšavské smlouvy, jsem byl vyhozen z Československé akademie
věd jako nepřítel marxismu. Celá 70. léta jsem nesměl uveřejnit jediný článek
s ekonomickým tématem.

Jako „nezaměstnaný“ ekonom jsem si tehdy našel práci ve Státní bance
Československé, v oddělení, kde byli první velké počítače. Pracoval jsem na
statistických a ekonometrických modelech a poněkud proti své vůli jsem se
zabýval věcmi, které jsou pro klimatologii velmi důležité. Klimatologie není
světem fyziky nebo chemie, kde je možné tisíckrát opakovat „kontrolovaný
experiment“. V ní jde o data a hypotézy, které je třeba buď akceptovat, nebo
odmítnout. Člověk tam pracuje s časovými řadami za pomoci statistické analýzy
(stejně jako v ekonomii).

Dlouhá léta jsem pracoval s podobnými modely. Zkoušel jsem stovky nebo tisíce
podobných rovnic. Dobře jsem pochopil, že sebemenší změna jednoho parametru
(nebo přidání jiného) může radikálně změnit celkový výsledek sebevětšího
modelu. Proto jsem vůči této metodice z principu velmi kritický.

To, že se mění klima, ví přece každé malé dítě. Proto člověk
nemusí být laureátem Nobelovy ceny, k tomu člověk nepotřebuje profesuru na
Postupimském institutu pro výzkum důsledku klimatických změn. (Pro českého
čtenáře dodávám, že o práce tohoto institutu se opírá německá kancléřka – pozn.
VK.) A stejně tak je samozřejmé, že v tom člověk hraje určitou roli. Ale
rozhodující je otázka, jak velký je vliv člověka na tyto procesy. Ve vědě se
v tomto ohledu vede spor o veličinách v rozsahu desetinných míst. Je to třetí,
čtvrté, nebo páté místo za desetinnou čárkou? To jsou seriózní otázky, které
musíme odpovědět. A v nich žádný konsensus není.

Osamocen nezůstávám, ale přesto dnešní situaci v Evropě a Americe považuji za
smutnou, ne-li tragickou. Na klimatické konferenci OSN v New Yorku jsem byl
jediný, kdo kritizoval dnešní politiku ohledně klimatu. Zdvořilý potlesk
zazněl, ale žádný frenetický potlesk to nebyl. Teprve potom, při recepcích a
večeřích, za mnou chodili různí šéfové států a vlád a gratulovali mi. Říkali:
„To bylo nutné, někdo to musel říci“. Ukazuje se však, že to, vyjádřit se tímto
směrem, potřebuje jistou politickou odvahu.

Opravil bych Vás, neargumentuji ekonomikou, ale trhem. Tento rozdíl je zásadní.
Věřím trhu. Celý svůj život jsem se zabýval ekonomií, i v éře komunismu. Plán
nebo trh, regulace nebo spontánní vývoj – to je od Adama Smithe věčnou debatou.
A proč jsem o svých postojích tak přesvědčen? Je to můj život. Stokrát jsem
viděl, jak se vlády mýlí. Trh jistě není dokonalý, ale jeho chyby jsou ve
srovnání s chybami státu velmi malé. Žil jsem v plánovaném hospodářství. Pro
mne jsou dnešní padesátileté plány Angely Merkelové stejně špatné, jako
tehdejší pětiletky.

To záleží na tom, jestli mluvíme o životním prostředí nebo o klimatu.Nemám
samozřejmě nic proti zákazům vyhazovat odpadky do nejbližšího rybníku, ale
zákony na ochranu životního prostředí – především ty, které přicházejí z EU –
jdou příliš daleko. U životního prostředí (v malém) negativní důsledky našeho
chování vidíme. Je-li rybník znečištěn, je znečištěn. O změnách klimatu to tak
jasné není. Není jasné, jaké bude mít důsledky jeho „ochrana“ a jak velký vůbec
je na klima vliv člověka. To je rovnice s mnoha neznámými. Proto jsem proti
restriktivním zákonům na ochranu klimatu a proti dalším formám dirigismu.

O tom, že je Petr Pithart nejzapšklejším a nejzatrpklejším člověkem v této
zemi, ví snad každý. Že si idealizuje svůj vlastní přínos pro českou politiku
počátkem devadesátých let, také. Že je alergický na všechny, kteří ho – podle
jeho názoru – o klíčové role v české politice v posledních patnácti letech
připravili, vědí také skoro všichni.

Liberalizace a privatizace energetických odvětví jsou kroky správným směrem.
Odstraňování starých regulací je však doprovázeno vznikem regulací nových,
ještě přísnějších, které ekonomiku neúnosně brzdí. O energetické politice je
třeba diskutovat věcně, zbavit se iracionálních předsudků a zbytečně nezvyšovat
náklady na výrobu energie, což v konečném důsledku nepoškodí nikoho jiného než
samotného spotřebitele, tedy každého z nás. Doufám, že k posílení těchto
argumentů přispěje i tento nový sborník.

Tehdejší střet dvou koncepcí uvnitř totalitně vládnoucí komunistické strany,
pokus o jakousi „třetí cestu k socialismu“ či o „socialismus s lidskou tváří“
musel skončit tak, jak skončil, i když mnozí doufali v opak. Heroizace, ale ani
bagatelizace žen a mužů tehdejšího tzv. „obrodného procesu“ není na místě.
Pouze se prakticky prokázalo, a před celým světem demonstrovalo, co mnohým
z nás bylo zřejmé i bez toho: že je komunistický režim nereformovatelný. Díky
tomu se 21. srpen 1968 stal naším domácím, ale v mnohém i mezinárodním symbolem
konce iluzí, které se začaly rodit již v polovině 19. století a které
v uvažování několika dlouhých generací přetrvávaly vlastně po celých
předcházejících sto let. Nedopusťme, aby se tato úžasná symbolika konce iluzí
jistého typu (iluzí, že je jedna – teď nevím, jestli mystická nebo vědecká –
pravda, že je objektivní běh dějin, že je ekonomický determinismus, že dějiny
musí být uskutečněny, že jsou vyvolení, kteří vědí jak na to, že je třeba
vypořádat se nemilosrdně s těmi, kteří to nevědí) vytratila. Nevytvářejme žádné
nové podobné iluze, neopakujme stejné chyby.

S jakýmikoli novými utopiemi, jakkoli líbivě se tvářícími, zacházejme velmi
opatrně. Musíme to dělat právě ve světle naší zkušenosti z konce šedesátých
let, kterou leckteří naši dnešní zahraniční političtí partneři či spojenci
nemají tak zažitou jako my. Jen pokud se všichni dokážeme z minulosti poučit,
nebyla tato tragická zkušenost marná.

V průběhu diskuse jsem připomněl trochu provokativní, ale často citovanou
myšlenku Karla Poppera z roku 1954: „vliv chudoby na schopnost vědce rozvíjet
své teorie je zřejmý, ale vliv bohatství (v angličtině opulence) je ještě
zrádnější“. Česká média, resp. někteří pisatelé v nich, však píší, že Klaus
velebí chudobu, že je apoštolem chudoby a vkládají mi do úst věty, že „chudoba
cti netratí“, že „bohatství svádí k zahálce a ubíjí myšlení“, atd.
Nic takového jsem neřekl. Docela vážně jsme diskutovali o tom, jak asi vypadá
hypotetický kauzální vztah mezi objemem finančních prostředků, které má vědec
k dispozici, a objemem jeho vědecké produkce (jakkoli definované) a o tom, je-
li tento vztah vůbec statisticky významný. Jako pokus o převedení citované
Popperovy věty do snadno pochopitelného grafického vyjádření jsem – bez
jakéhokoli dlouhého přemýšlení – na tabuli nakreslil tuto křivku:
a s úsměvem jsem se ptal, zda jsme dnes v bodě A nebo B nebo C? Jako
vypointování diskuse je hypotéza této nelineární závislosti nepochybně užitečná
a určitě není žádným povrchním velebením chudoby.

Ať je to jakkoli, klíčem ke všemu, včetně vědy, nejsou peníze, ale člověk, jeho
práce a jeho myšlenky. Popper, a já s ním, se dokonce obává, že úzkým místem
jsou lidé a že „příliš mnoho dolarů může pořádat štvanici na příliš málo
myšlenek“. Je to tak absurdní věta? Rodí se vědecké hypotézy samy? Automaticky?
Jen když se člověk posadí ke stolu? K prostřenému stolu? Je extenzívní
sledování velmi parciálních hypotéz samo o sobě přínosem? Nejsou to až příliš
často slepé uličky? Nechybí v nich právě ona, tolik potřebná myšlenka? A vidění
celku, které na mikroskopu obvykle vidět není? Vzniká ta tolik potřebná a
nezastupitelná myšlenka vždy jen na tom nejdražším laboratorním přístroji?

Podobně jistě platí i to, že velikost vědy není v jejím kvantitativně
vyjádřitelném rozsahu, ale v něčem úplně jiném. I tady vyslovil Popper velmi
důležitou tézi: „Big science může zničit great science“. Odlišnost anglických
výrazů big a great je pro pochopení této myšlenky naprosto klíčová. Není a
nemůže být pravda ani to, že je dnešní věda výlučně otázkou velkých týmů a
nikoli jednotlivců. Nepřijímám argument, že Klaus zastává koncept vědy
devatenáctého století a že je dnes věda úplně jinde. Schumpeter nás učil, že
inovaci (i vědní) dělá člověk a ne organizace, a určitě ne stroj. V roce 1942
se však mylně domníval, že individuální inovace brzy skončí a že tím skončí i
kapitalismus a bude nahrazen socialismem. Za tuto hypotézu mu všichni
socialisté tleskali. Dnes, po šedesáti letech, je evidentní, že mu tleskali
předčasně. Stejné je i to s postulovanou přeměnou vědy v mechanický proces
týmových parciálních experimentů.

Pokusme se vytvořit natolik funkční a ekonomicky vyspělou společnost, aby bylo
na vědu peněz dost. Pokusme se přestat plýtvat a ušetřené prostředky dejme
vědcům. Pokusme se nadměrnými regulacemi nesvazovat život lidí i ekonomiku. I
věda tím bude svobodnější. A právě o to jde. A vážně vyslovované názory
nekarikujme.

Už začínám být alergický na nepřetržité jednostranné, jednosměrné, zavádějící
otázky, které podsouvají obrovský, tragický neúspěch ODS. Jsem stále
přesvědčen, že ODS skončila se čtvrtinou voličů na druhém místě, což samo o
sobě není žádná tragédie. Jestli je něco tragédií, tak je to ztráta sedmnácti
mandátů demokratických stran a předání těchto mandátů komunistům.

Slovo diskreditace je pro mě trochu silné, a proto zavádějící. Ale řekněme, že
idea pravicové politiky slábne. Mé vysvětlení je trochu širší. Jsem plně
přesvědčen o tom, že ODS v první transformační chvíli jako nesporný nositel a
tahoun transformace země ve svobodnou společnost s tržní ekonomikou,
parlamentní demokracií, získala dočasný bonus - volila ji nemalá část voličů,
které v žádném případě není možné považovat za nositele pravicových názorů.
Získali jsme jisté voličské zázemí, které je velmi obtížné udržet na základě
nekolísajícího, neustupujícího, evidentně pravicového politického programu. V
této situaci vidím velmi špatnou možnost průlomovým způsobem získat zpátky onen
bonus bez nějaké politické, společenské krize. Tu krizi nepředvídám, netěším
se, nevolám po ni. Troufl bych si ovšem předvídat, že k takové krizi vládou
špidlovského socialistického stylu můžeme nečekaně rychle doputovat.

Na to se mi špatně odpovídá. Buď abych se bušil v hruď, nebo pesimisticky
pokyvoval hlavou. Trvám na tom, že fyzicky unaven nejsem. Když jsem včera ve
čtyřiatřicetistupňovém vedru hrál hodinu a čtvrt tenis s jedním z našich
bývalých daviscupových hráčů, tak mi řekl: Mít takovou fyzičku v den svých
jedenašedesátých narozenin, o tom bych snil. Říkám to s vědomím, že to vyzní ve
vašem deníku vychloubačně a posměšně, proto mám jisté rozpaky. A po stránce
psychicko-duševní? Myslím, že nebudu-li dávat rozhovory pro Mladou frontu DNES,
tak budu psát daleko náročnější odborné texty, budu-li ovládat intelekt i do
budoucna. Takže v tomto problém nevidím.

Pro strany, které menšinovou vládu tolerují, musí být zachována možnost
kontrolovat, aby vláda nepřekročila pro ně únosné hranice, a pro stranu či
strany vládnoucí musí být zaručeny alespoň základní předpoklady k realizaci
jejich volebního programu. Na každou menšinovou vládu proto musejí být vždy
alespoň dva. Jeden, kterému stojí za to menšinově vládnout, a druhý, který to
strpí, protože není schopen zorganizovat lepší řešení.

Moc bych si přál, aby naši novináři získali odvahu psát tak, jak oni sami věci
opravdu vidí, bez strachu, že tím snad budou dělat „špatnou politiku“ a že jim
za to nebudou všichni tleskat. Přál bych si, aby se zbavili své stádnosti. A
aby už konečně začali dělat autentickou a spontánní žurnalistiku. V první fázi
mediální vlny proti Opoziční smlouvě téměř všichni nahlas volali, že je to věc
nelegální (ba dokonce protiústavní). Když se ukázalo, že je legálnost tohoto
kroku nad slunce jasnější, udělali krok stranou a začali stejně shodně psát, že
je sice legální, zato však škodlivá. Nyní, když začíná být evidentní, že
Opoziční smlouva přispěla ke stabilnímu a pozitivnímu prostředí v zemi,
začínají psát, že je nejen legální, ale asi i neškodlivá, ale že je nekorektní.

K formulaci politický hluk bych ještě přidal sousloví mediální šum. Faktem je,
že z někdejších myšlenek hnutí na ochranu přírody dnes vznikla mocná doktrína.
Během doby si našla líbivé a srozumitelné téma a mnoha aktivistům se podařilo u
lidí vyvolat strach o budoucnost. Díky tomu se jim daří prosazovat názory na
svět, které se vůbec netýkají životního prostředí.

Mnozí profesoři ve Spojených státech i západní Evropě tvrdí, že je téměř
nemožné zveřejnit odborný článek, který se zrovna neveze na vlně globálního
oteplování a změn klimatu. Jak je nemožné získat grant. Ne pro jednotlivce, ale
přímo pro laboratoře nebo celé ústavy. Případy, které znám z autentického
vyprávění, jsou téměř neskutečné. Ale abych odpověděl na vaši otázku: ty hluky
a šumy vycházejí ze dvou odlišných zdrojů - od odborníků, ale také od části
environmentalistického hnutí, jež vyvolává katastrofickou atmosféru. Tyto věci
pak zpětně ovlivňují vědce, kteří začínají upřednostňovat určitá témata. Staly
se z toho spojené nádoby.

Řeknu to jinak: kdybych byl přesvědčen, že naší planetě hrozí ekologická
katastrofa, budu první, který místo polemik s environmentalisty bude bít na
poplach. Problém vidím v tom, že vědcům toto téma vytrhli ideologové, kteří s
tím nemají nic společného. Znají jen jistou terminologii a vytvářejí onen
mediální hluk. Samo téma změn klimatu je globální a na rozdíl od znečištění
vody se nedá dobře uchopit.

Znečištění vod bylo kdysi obrovské téma stejně jako dnes globální oteplování.
Časem byly ale zjištěny příčiny, udělaly se relativně snadné zásahy vůči
znečišťovatelům a téma v západní civilizaci vyčpělo, aniž by se politicky
změnil svět. Jsem přesvědčen, že i globální oteplování se vyřeší vnitřními
mechanismy fungujícího systému. Nicméně v hluku a šumu se daří vytvářet dojem,
že to možné není, že je třeba celosvětové akce a zásadního plánování a regulace
lidstva.

Není možné vyloučit, že se Země mírně otepluje. Slovo mírně je na místě,
protože různá měření dávají různé výsledky. Jednou věcí je, že se eventuálně
otepluje na zemském povrchu, jinou nad povrchem, měřeno různými satelitními
systémy. Není žádný velký rozpor ve vědecké komunitě, že zvýšení teploty ve
dvacátém století je na úrovni 0,6 stupně Celsia, což je pravděpodobně možné.
Stále je to pohyb, který je v historii klimatu zcela běžný.

Abych mohl opravdu říci, jestli věřím v krátko- středně - dlouhodobé cykly a
jaká je jejich váha, musel bych vykročil mimo svou znalost. V tom musím
respektovat vážené klimatology, kteří přicházejí s různými hypotézami, já o
nich žádný silný soud nechci dělat. Velmi srozumitelná se mi ale zdá teorie, s
níž přišli ve své studii profesoři Singer a Avery v roce 2005. Ve své podstatě
je shrnutím vědecké literatury o dlouhodobém kolísání teploty na zeměkouli.
Základní hypotézou je střídání klimatických cyklů v délce 1500 let a jejich
nezastavitelný charakter, s nímž má lidská činnost málo co do činění.

Tato teorie říká, že od roku 950 našeho letopočtu až zhruba do roku 1300 zažila
planeta " středověké oteplení". Poté, až do roku 1850,
následovala " malá doba " ledová", aby od poloviny devatenáctého století opět
teplota mírně vzrůstala. Zajímavý je i výklad příčiny těchto cyklů, který
souvisí s chováním Slunce, jež není konstantní. Já sám si v tomto smyslu žádný
silný soud vůbec netroufám říkat. To bych lezl do zelí jiným disciplínám.

S tím, že zvyšování objemu skleníkových plynů v atmosféře má nějaký efekt, nemá
cenu polemizovat. Mé čtení závěrů klimatologických studií ale říká, že role
člověka je při tomto ovlivňování velmi malá.

Je to znova stále stejná věc - diktovat životní styl druhým lidem. Jinak
řečeno: téma životního prostředí jako jiná inkarnace tradičního levičáctví. Na
druhé straně, když znáte praxi Evropské unie, vidíte, že tento mechanismus už
funguje na úrovni států. Mám na mysli vydávání emisních povolenek a obchodování
s nimi. Zvítězí- li v politice jednou Alové Goreové, nebude citát pana Monbiota
jen úsměvnou věcí. Já se toho nedožiju, ale vy ano.

Všechny katastrofické scénáře od Malthuse do dnešních dní se ukázaly jako
nesmyslné. Tvrdilo se, že naše civilizace vyčerpá to či ono, ale nikdy k tomu
nedošlo. Zdrojů naopak přibývá, protože

V době faraónů byly zásoby ropy stejné jako dnes, ale ekonomický potenciál
Egypta to neovlivňovalo, protože s tímto zdrojem nikdo neuměl nic udělat.
Teprve s rozvojem technických možností se ropa zdrojem stala. Tak to bude
probíhat i v budoucnu. Historický pesimismus je tedy neodůvodněný.

Pro ekonomy je základním autorem Julian Simon a kniha Konečný zdroj (česky
vyšla v roce 2006 jako Největší bohatství - pozn. red.). V tomto
sedmisetstránkovém díle podal přesvědčivý důkaz, že základní charakteristikou "
přírodních" zdrojů je, že jsou zdroji pouze potenciálními. Zdrojů proto
neubývá, ale s postupujícím věděním narůstá. "Konečným zdrojem" je proto
člověk, jeho invence a úsilí. Jinak řečeno, žádný zdroj "an sich" neexistuje a
je vždy funkcí ceny a technologie. Znáte Simonovu slavnou sázku?

Jedním z největších vědeckých katastrofistů celé druhé poloviny 20. století je
stanfordský profesor Paul Ehrlich, který v roce 1968 napsal slavnou knihu
Populační bomba. Věc dnes absolutně zapomenutou, protože k žádným přelidněním a
hladomorům nedošlo. Navzdory tomu je Ehrlich stále hvězda všech amerických
televizních talk show.
Říkám to ale proto, že začátkem osmdesátých let uzavřeli se Simonem zajímavou
sázku. Týkala se toho, zda budou za deset let přírodní zdroje vzácnější, nebo
méně vzácné, tedy jestli se jejich ceny sníží, nebo zvýší. Po vzájemné dohodě
si vybrali pět kovů (měď, cín, chróm, nikl a wolfram), přičemž vítěz měl dostat
jeden profesorský plat. Přestože osmdesátá léta byla obdobím jedné z největších
amerických inflací ve 20. století, ceny dotyčných komodit nevzrostly a Simon
přesvědčivě zvítězil.

Empirická debata jasně ukazuje, že v celé řadě zemí světa došlo v oblasti
životního prostředí k obrovskému zlepšení. Ne náhodou nastalo zlepšování dříve
ve státech nejbohatších a až postupně se přesouvalo do dalších zemí. Argumentů
je celé řady. V první řadě technický pokrok, kdy celou řadu ekonomických efektů
docilujeme s daleko menšími náklady a vstupy. Druhou věcí je, že dochází k
efektu bohatství. Když je člověk movitější, může se zabývat jinými věcmi, než
když mu jde o holé přežití. Struktura poptávky člověka se s rostoucím
bohatstvím mění a starost o životní prostředí stoupá na žebříčku jeho priorit.

Komín, který kouří, většinou nestojí na holém prostranství a jeho smyslem není
kouřit. Je to jenom jeden prvek průmyslového objektu, kde se vyrábí to, co si
lidé přejí. Kdo se díval a dívá jenom na komín, a ne na to, čeho je důsledkem a
nevyhnutelným doprovodem, může dospět k mylnému závěru, že stačí zrušit komíny
a všechno ostatní bude krásné a báječné. Spousta ekologistů žije v této
chiméře.

Žádnou věc nebo statek nelze ocenit objektivně, například podle množství práce,
kterou do ní vložíte. To je čistý marxismus. Cena je vždy subjektivní faktor,
daný nabídkou a poptávkou. Druhá rovina problému je, že stokoruna dnes nemá
stejnou hodnotu jako za sto let, i když bude platná, protože se mezitím
dramaticky změní kontext. Ekonomové se snaží zjistit, proč to tak je a jak se
hodnota mění. Tomu se říká diskontování.

Diskontování je fenomén daný odlišností času, něco jako cena času. Požaduji,
aby každý, kdo dnes chce před budoucím globálním oteplováním chránit budoucí
generace, nahlas deklaroval, jak vidí budoucnost a jakou jí dává váhu a význam.
Postupem let se totiž mění kontext našich hodnocení, který je dán mírou
bohatství a stupněm technického pokroku. To environmentalisté odmítají a dívají
se na budoucnost dnešníma očima. Diskontní sazbu považují za nulovou, čímž
nereálně zobrazují budoucnost. Mám strach, že to v rozhovoru dvěma větami
vysvětlit nelze.

Nedávno byla zveřejněna tzv. Sternova zpráva s novou katastrofickou vizí
globálního oteplování. Jeden z nejvýznamnějších světových ekonomů, William
Nordhaus, ji kritizoval, protože společenská diskontní míra se ve Sternově
pojetí blíží nule. Výsledkem zprávy je, že " enormně zvětšuje důsledky dnešních
rozhodnutí na velmi vzdálenou budoucnost a ospravedlňuje to hluboké zásahy do
emisí a vůbec do spotřeby dneška". Kdyby Stern použil obvyklé diskontování,
katastrofické výsledky a doporučení by z jeho textu zmizely. Ekonom Mojmír
Hampl na to téma napsal, že podobné měření zítřka dnešníma očima vždy vytvoří
předpověď, která je vždycky našim potomkům k smíchu.

Toto obvinění považuji za naprosto neférové a účelové. Když
jezdím po světě, když přijdu do kterékoli významné mezinárodní instituce, všude
se mne ptají: Co uděláte s tím vaším rostoucím veřejným dluhem? Byla to první
otázka, kterou mi položil například pan Köhler, výkonný ředitel Mezinárodního
měnového fondu, a určitě mi ji nepoložil jako vůdci opozice; ptal se prezidenta
na to, co je dnes nepochybně nejvýznamnějším nepříjemným jevem v České
republice.

Já určitě oficiální zahraniční politiku reprezentuji. To ale
neznamená, že mi může být diktováno každé slovo, které vyslovím. Řeknu to
příměrem, který jsem v jiné souvislosti mnohokrát použil v Americe - když jsem
vysvětloval, jak cítím svou loajalitu vůči Spojeným státům ve vazbě na Irák.
Pokaždé jsem řekl, že přijímám, že se musím pohybovat ve vymezeném koridoru,
ale že odmítám být provazochodcem, který chodí po laně nad náměstím a ani
omylem nesmí udělat krůček doleva nebo doprava. Tento můj příměr, který jsem
během svých posledních tří cest za moře vyslovil snad dvacetkrát, v diskusích s
členy vlády, kongresmany, akademiky, novináři i obyčejnými lidmi, se docela
chytil a někteří lidé tam pak začali diskutovat o tom, jaká je šířka toho
koridoru, jaká je šířka toho lana... Teď tentýž příměr použiji na svou obranu v
opačném gardu, jako odpověď na vaši otázku. Ano, já respektuji vymezený
koridor. Ale odmítám být provazochodcem.

Slova jako banda loupežníků nebo paranoidní autista nepatří do
mého slovníku ani do mého myšlení, já se tímto způsobem na svět nedívám. Mně na
vládě velice vadí celá řada jejích kroků na jedné straně a její pasivita na
straně druhé, s tím se jako občan této země těžko mohu smířit... Ale vůbec
necítím potřebu, abych používal terminologii tohoto typu. Naopak, patřím mezi
ty, kteří by její používání ve veřejné diskusi velmi brzdili.

Řekl bych, že zhrubly naše politické poměry. To považuji za
naprosté neštěstí a myslím, že to souvisí i s jistým globálním úpadkem
civilizovanosti, lidské komunikace, ten mi strašlivě vadí... Ale pozor: zásadní
zhrubnutí české politiky v žádném případě není dílem ODS, tuto tóninu do ní
vnesla už v dobách své opozice sociální demokracie, zejména Miloš Zeman.
Nemluvě o sládkovcích.

To, že jsem přijal nového šéfa významné vládní strany, je
naprosto normální. Myslím, že hledat k tomu pozvání nějaký dodatečný výklad je
úplně zbytečné. Nepopírám, že s dnešním předsedou KDU-ČSL cítím jistou
spřízněnost v tom, že je zastáncem jisté reálpolitiky, aspoň jak já mu rozumím;
že není vyznavačem velikánských vzdušných zámků malovaných vznešenými
filozofickými formulacemi. Také se mi zdá, že to je politik přímý,
bezprostřední a tedy vypočitatelný ve svém jednání - politik, který mnohem více
než někteří jeho předchůdci říká nahlas to, co si myslí.

Za prvé: trvám na tom, že tzv. dovolávání se obyčejných lidí není
populismus. Mně je naopak strašlivě cizí pohrdání obyčejnými lidmi a žití v
elitářských a elitistických kroužcích, bylo mi to cizí vždycky, stejně v éře
minulé, jako v té současné. Za druhé: touto jednou větou v docela vyváženém a
vybalancovaném článku jsem chtěl otevřít jistou diskusi, a to se mi podařilo.
Mně se totiž zdá, že zde strašnou dobu přetrvává jistá pohádka o sametové
revoluci a myslím si, že po těch čtrnácti letech už někdo musel říct: Podívejme
se na tu pohádku poněkud hlouběji, otevřeme si hledí a povídejme si o těchto
věcech. Tato větička nebyla ani nijak agresivní, nikoho dramaticky
nekritizovala... a pokud mohu soudit z článků a dopisů čtenářů ve všech možných
médiích, tak to mé upozornění, zahrání na jednu strunu, úspěšné bylo. Reakce z
druhé strany jsou legitimní a myslím, že ve většině případů jsou i férové.

Odlišme, co je cítit mezi řádky a co je explicitně napsáno.
Explicitní debata by byla o tom, jaká byla role jedné konkrétní tzv.
disidentské skupiny. K tomu bych si troufal říci dvě věci. Za prvé, jak už jsem
naznačil, debata o roli této skupinky ve srovnání s rolí tzv. obyčejných lidí
byla čtrnáct let vychýlena na jednu stranu a bylo třeba navrátit ji do vyvážené
polohy. Za druhé, trvám na tom, že rozkližování komunistického režimu probíhalo
na více paralelních frontách. Existovalo zde přece obrovské množství aktivit,
které měly na ten komunismus velmi obdobný, ne-li větší ničící účinek, jako
aktivita této konkrétní, v zahraničí nejznámější skupinky. Abych byl
spravedlivý: myslím, že přínos této konkrétní skupiny byl spíše bezprostředně
po 17. listopadu než před ním. Tento efekt byl dán zejména tím, že příslušníci
této skupiny se uměli stelefonovat, uměli si sednout v tom či onom divadle a
iniciativně se chopili příležitosti k vytvoření nové politické reprezentace
této země. To bylo v každém případě důležité. Samozřejmě do toho velmi rychle
začali promlouvat i někteří jiní lidé, kteří v té skupině původně nebyli.

Myslím, pane redaktore, že to není téma pro novinový rozhovor,
ale řeknu k tomu aspoň jednu principiální větu, která vám asi bude připadat
kacířská: Slovo disent bych já sám skoro nikdy nevyslovil, protože to je pro
mne nedefinovatelná entita; není to analytický termín, s nímž bych uměl
operovat. Rozdělování lidí na jakýsi disent a nedisent považuji za hluboký omyl
- za součást oné pohádky, která by už konečně měla být poopravena, protože nic
takového nebylo. Byla tu obrovská spousta lidí, kteří se v rámci komunistického
režimu pokoušeli vyvíjet aktivity, které směřovaly ke všemu jinému než k jeho
posilování - aktivity, které já považuji za bohulibé, protože ten systém
vyprazdňovaly tak dlouho, až z něj nakonec zbyla jen tenounká skořápka, která
se zbortila při jednom ťuknutí studentské demonstrace. To je můj zásadní názor.

Dobře, jestli chcete diskutovat v osobní rovině, tak tedy
diskutujme o tom, jak jsem byl vyhozen coby vedoucí antisocialistická síla z
ČSAV, jak jsem se ocitl mimo jakékoli veřejné struktury, jak jsem nemohl
publikovat, učit... a jak jsem vzhledem ke svému založení přijal úřednickou
práci v pobočce banky, nikoli práci v kotelně nebo něco podobného. Ano, to bylo
osobní rozhodnutí. A ještě: diskutujme například o mých seminářích, které
shromažďovaly minimálně tak velký počet lidí, jako jakékoliv aktivity tak
zvaného disentu a které byly nakonec zlikvidovány na přímý příkaz Ústředního
výboru KSČ. Když si dnes prohlížím bulletiny z těch seminářů, vydávané v
nákladu 200-300 kusů, tak si myslím, že to bylo stejně významné, jako mnoho
jiných tehdejších alternativních aktivit.

Václav Klaus: Když se podíváte na to, co jsem kdy skutečně řekl k řešení
iráckého problému, a oddělíte to od toho, co o tom píší různí pisálkové,
zjistíte, že můj postoj v této záležitosti je jako všechny mé životní postoje
zcela konzistentní. Já jsem si od počátku kladl velké otázky: Je možné někam
vnést demokracii zvnějšku, silou? Je možné realizovat transformaci země z
totalitního do svobodného režimu jako dodávku nějakého zboží? Můj pocit je, že
tato transformace země musí stoprocentně vycházet zevnitř, že to musí být
bytostné chtění a cítění občanů té země, že oni si musí vytvořit své instituce
ke svému obrazu! Myšlenku, že je možné - ať už v Evropě, v Jižní Americe, v
Africe, v arabském světě, v Asii - změnit občany a vnutit jim jiné instituce,
jsem vždy považoval za chybnou. Na všech fórech v Americe - a minulý týden to
bylo deset fór za účasti předních představitelů administrativy, Kongresu atd. -
říkám: Nevím, co bych vám k tomu řekl, kromě své zkušenosti z transformace
jednoho totalitního systému na systém svobodný. A ta zkušenost říká, že to musí
být výsledek domácí aktivity.

Byl jsem vyzván, abych pronesl v pořadí čtvrtou výroční řeč na
téma Freedom. Jako první řečník v této čtyři roky po sobě jdoucí řadě vystoupil
známý americký filozof Michael Novak, druhým řečníkem byla Madeleine
Albrightová a třetím byl Adam Michnik. Já jsem člověk, který pronese za rok
šedesát, osmdesát projevů a už mám problém vybrat si vhodné téma. Velmi často
proto akceptuji téma zadané pořadatelem. Učinil jsem to i v tomto případě, vzal
jsem to téma vážně a pokusil jsem se zamyslet, čím je freedom - svoboda
ohrožována dnes. Tolik úvodem. A teď dvě poznámky k tomu, co jste řekl a co by
mohlo na neinformovaného čtenáře působit matoucím dojmem. Poznámka první:
Provádím-li kritiku lidských práv, neboli human rights - respektive kritiku
tzv. humanrightismu, který považuji za jistou specifickou ideologii dnešní doby
- činím tak ve jménu obhajoby klasických občanských práv! Čili vedu polemiku
human rights versus civil rights (lidská práva versus občanská práva - pozn. A.
K.) a jsem pro ta druhá, protože si myslím, že to první adjektivum je
zavádějící. Prosím, aby tento výklad v žádném případě nebyl vypuštěn. Poznámka
druhá: Není pravda, že jsem v tom projevu kritizoval Evropskou unii - na to mám
jiné projevy s jinou argumentací. V přednášce, o které hovoříme, jsem uvedl, že
dalším fenoménem, který podle mého názoru oslabuje freedom, je likvidace
národních států a internationalisation of political issues, čili
internacionalizace politické problematiky. To je koncepční pohled na svět,
který dovedu obhajovat. V závorce: příkladem toho je Evropská unie. Ale trvám
na tom, že v tomto projevu mi šlo o obecné připomenutí dalšího faktoru
oslabujícího svobodu.

Za prvé určitě ne. Za druhé si myslím, že to, co teď říkáte, jsou
neuvěřitelné fráze, které naši zemi poškozují a ničí. Já považuji za nesmírnou
hrůzu to, čeho jsme svědky v posledních pěti, šesti letech: dezinterpretaci
první poloviny, respektive prvních sedmi či osmi let minulého desetiletí. Tady
u novinářů vašeho typu málem převládl dojem, že privatizace zničila kvetoucí
komunistické hospodářství. Toto je jeden z největších podvodů, který byl
spáchán na občanech této země. Ta privatizace byla mimořádně úspěšným a
základním krokem pro to, aby Česká republika byla tam, kde naštěstí je.

Slavný rodák z Třešti Joseph Alois Schumpeter patří bez nadsázky k největším
postavám světové ekonomie. Světovou proslulost mu zajistila zejména jeho kniha
Kapitalismus, socialismus a demokracie z roku 1942, i když – paradoxně – patří
k tomu horšímu, co napsal. Rozvíjí v ní svou vizi zániku kapitalismu, kdy se
tržní ekonomika postupně promění v plánovitý systém. Píše v ní o narůstající
„antikapitalistické mentalitě“ lidí, o postupné přeměně klasického kapitalismu,
kde byl vlastník kapitálu současně podnikatelem, v rentiérský systém, kde
vládnou technokratičtí manageři. To bylo v té době módní téma, a tak se tato
nestandardní Schumpeterova kniha rychle stala celosvětovým bestsellerem.

Téma holokaustu, nacistického masového vyvražďování židů, právem zůstává v
centru našeho úsilí o připomínání si minulosti a o její historické či umělecké
uchopení. Je naší povinností v aktivitách tohoto typu pokračovat. Je naší
povinností rezolutně odmítat všechny pokusy události II. světové války odsouvat
do pozadí. V  poslední době mne trápí vytváření představy, jako by se ona
tehdejší tragédie týkala jen někoho, resp. jako by se netýkala těch, na něž se
protižidovské rasové norimberské zákony bezprostředně nevztahovaly. Jako by,
v našem případě, židovská tragédie nebyla také a v obrovské míře tragédií
českou. Akceptovat tuto představu znamená de facto akceptovat celou zvrácenou
nacistickou rasovou logiku.

Židé deportovaní do Terezína byli našimi spoluobčany. Byli to sousedé,
kolegové, známí či spolužáci našich rodičů a prarodičů. Byly to naše oběti. To
nacisté je označili za podlidi a vydělili je ze společnosti, v níž až do té
doby normálně žili. Toto vydělování nesmíme přijmout za své. Vycházejme z toho,
že nacisté za války zavraždili několik set tisíc našich lidí. V případě svého
vítězství byli připraveni podle podobných kritérií likvidovat statisíce či
milióny dalších. Na to nikdy nesmíme zapomenout.

Nacismus programově odvrhl veškerou humanistickou tradici, k níž do poloviny
XX. století dospěla lidská civilizace. Bylo celosvětovou tragédií, že těmito
myšlenkami ovládl mysl miliónů a že rukama takto svedených lidí páchal na
válečných frontách i v okupované Evropě nejstrašnější zločiny.

Dnes, 62 let po válce, se někomu může zdát, že zabývání se těmito záležitostmi
už téměř není politicky korektní. Že sjednocující se Evropa vyžaduje společný
pohled na dějiny, a že vinu a utrpení je třeba symetrizovat, neboť i na straně
národů tehdejších agresorů existovaly milióny obětí a existovala spousta
lidského utrpení, které bylo v individuálním prožitku obdobné utrpení
příslušníků národů nacismem napadených.

Pro generace těch, kteří hrůzy války a holokaustu nepoznali, je nezbytností
tragickou historii poznat a pochopit v jejích – pro někoho leckdy nepříjemných
– souvislostech. Je nezbytností poučit se z ní a i s prožitkem historických vin
minulých generací chránit onu tenkou slupku civilizace, humanity a demokracie,
které jsou jedinou zárukou před tím, aby zlo, skryté v člověku, již nikdy
nemohlo dostat takový prostor, jako tehdy. K tomu nás zavazují nevinné oběti,
nad jejichž památkou se zde dnes skláníme.

Myslím, že se kolem toho udělala taková neskutečná bublina. Kdybych se podíval
přesně o týden dozadu, tak v půl jedné začínal slavnostní oběd s předsedkyní a
s místopředsedou Evropského parlamentu a ze všech účastníků já jsem byl posazen
právě po pravici paní předsedkyně a po levici toho prvního místopředsedy a v
naprosté pohodě jsme hodinu a čtvrt obědvali spolu s ostatními předsedy
parlamentů. Takže tu bublinu, kterou tady někdo vytvořil, mě by vůbec
nenapadlo, že těch pár vět bude mít přenos k nám do České republiky, ale myslím

Nynější, pohybující se, zítřejší, včerejší, ono je to všechno ve strašném
pohybu a myslím, že hlavně jde o to směřování, kam se to všechno hýbe, a moje
výzva byla jenom k tomu, abychom si všichni otevřeli oči a řekli si, že chceme
jít dále, nebo kde jsme a podobně, takže to je první věc. Já myslím, že jedním
z českých zájmů, které bych si troufal definovat, je udržet naší zemi jako
entitu, nerozplynout se v tom evropanství, nepoztrácet základní atributy našeho
státu a já si vůbec nedovedu představit, že by se našel někdo, kromě
evidentních kosmopolitů v pražských zakouřených intelektuálních kavárnách dnes
ráno sedících, kteří by chtěli něco jiného. Já myslím, že to je mandát
absolutní a neslyšel jsem nikdy mandát, který by měl toto narušit.

Tak intervence České národní banky zatím vždycky v minulosti byly víceméně
nepodstatné a neovlivnily vůbec nic a já si myslím, že to bylo foukání proti
větru a že to foukání bylo velmi slabé proti tomu větru, tak ta banka vůbec nic
neudělala a myslím, že ty peníze vyhodila. Já to neříkám s despektem, já to
neříkám s mimořádnou kritičností. Kromě vyhození tří miliard za pokus chránit
korunu v květnu 1997, to byla hrubá fatální chyba České národní banky ještě za
Tošovského. Dneska já vím, že se centrální banky v takovýchto chvílích snaží,
takže já si myslím, že to je neúčinné, ale neprovádím tiskové konference a
nekřičím, že to je nějaká fatální nekonečná chyba. Myslím, že spíš mě zaujala
ta debata o tom, jestli se mají dál pohybovat úrokové sazby směrem dolů. Já si
myslím, že mají a dokonce mě zaujalo, že je takový neskutečný křik na to, že
předseda vlády včera řekl, že si taky myslí, že mají jít dolu. Já nevidím na
tom nic šíleného.

Myslím, že tématem voleb bude na straně jedné charakter a směřování našeho
státu,  myslím to domácí. A druhá věc, směřování našeho státu do zahraničí. Tam
to bude evidentně Evropa a evropská otázka a u nás to bude rvačka mezi těmi,
kteří chtějí svobodu, svobodný trh, parlamentní demokracii, a těmi, kteří
chtějí nějaká moudra moralisticky prosazovat z výšin nevím čeho, ale budou se
ohánět slovem občanská společnost, o tom to určitě bude.

Souhlasím s řadou dnešních kritiků zákona o České televizi, že dosavadní
legislativa nezabránila politickému zneužití televize, i když to vidím úplně
jinak, než jak je to dnes u nás dominantně interpretováno. V dnešní krizi se
jasně ukázalo, že je televizní rada bezmocný orgán, který na faktický chod
televize a na ochranu její nezávislosti nemá žádný vliv, bez ohledu na to, jaké
bylo, je či bude jeho odborné či politické složení. Nevěřím, že by se někdo
odvážil tvrdit, že zpravodajství a publicistika ČT byly v posledních letech
vyvážené. To si jistě netroufnou tvrdit ani ta média, která vzpouře televizních
zaměstnanců tolik fandí. Zpravodajství ČT bylo v minulosti politicky nevyvážené
a rozhodně to nebylo ve prospěch ODS či ve prospěch těch politických sil, které
mají dnes v Poslanecké sněmovně převahu. Žádné televizní rady s tím nic
nenadělaly a ani nedělaly. A ani v dnešní krizi nezabránily politickému
zneužití televize (a dalších veřejnoprávních médií) jednou, jasně definovanou
skupinou politiků.

Televizní rady byly dlouho neschopné vybrat kompetentního ředitele ČT. Nebylo
to tím, že by je někdo politicky tlačil nebo že by jim vnucoval své špatné
kandidáty. Jsem přesvědčen, že příčina není ani politická, ani osobní, ani
osobnostní. Příčinou je systémová vada.  Tzv. veřejnoprávnost dává z definice
managementu a pracovníkům maximální pravomoce bez skutečné odpovědnosti. To je
umožněno existencí onoho vlastníka-nevlastníka, tj. Rady ČT. Vlastnicky
nezainteresovaná a pouze nominálně motivovaná kontrolní instituce nemůže být
účinným kontrolním orgánem pro byznys, v němž se točí více než 5 mld. Kč ročně.
Je veřejným tajemstvím, že je ČT neprůhledný moloch, kde se plýtvá prostředky,
kde vládnou kliky kamarádů a kde se peníze podivně přelévají neprůhledným
dodavatelům. Toto nezlomí žádná Rada ČT, přijmeme-li falešnou hru na obranu
svobody slova a dáme-li majetek, patřící všem, do rukou těch, kdo s ním
pracují. Přesně to je však dnešní situace. Kompetentní kontrolu a řízení
z úrovně Rady nezajistí ani to, že je někdo uznávaným umělcem, spisovatelem,
scénáristou nebo pedagogem. Zalekneme-li se, a dáme-li navrhovanou změnou
zákona lobbystům do rukou takovou moc jakou chtějí, zbaví se pokaždé každého,
kdo bude křížit jejich plány přesně tak, jako se to děje nyní. Důvěřivých,
naivních a neinformovaných, kteří se nechají zmanipulovat a kteří za ně budou
na ulicích demonstrovat, se najde vždycky dost.

Velmi bych si přál, abychom sdíleli názor, že je třeba stabilizovat ČT a vrátit
jí důvěru, kterou pozbyla. To nejde bez jisté vzájemné vstřícnosti a
kompromisu. Pro naši zemi není nic horšího, než vítězství zaměstnanecké
vzpoury, byť demagogicky schované za boj o svobodu slova. Odmítám představu
novinářů a umělců, že jsou něco více než ostatní, že oni zákony respektovat
nemusejí. 

Ti, kteří dnes tak lehkomyslně vypouštějí z láhve džina neúcty k zákonům a k
institucím demokratického státu, by se měli ve své touze po moci a ve své
nenávisti k politickým soupeřům zastavit a zamyslet. Z toho, co dnes sejí,
vzejde velmi neblahá úroda a nebudou to oni, kdo ji bude sklízet. Ti, kdo ve
své zaslepenosti chtějí za každou cenu u nás vybudovat Výmarskou republiku, kde
se bude politika odehrávat na ulicích, kde budou demokratické strany veřejností
pouze haněny a kde se bude očekávat – nebesy seslaná – nezávislá osobnost,
která nás spasí, ti se, obávám se, dočkají. Půjde-li to takhle dál.
Naší povinností je tomu zabránit. Apeluji proto na všechny parlamentní strany,
aby začaly spolupracovat na vyřešení krize, aby hledaly možné a schůdné
kompromisy a to, co nás spojuje a aby měly na paměti zájmy země a ne pouze
krátkozraké zájmy své.

Vždy a všude odmítám jen jednu věc, a tou je fetišizace těch či oněch lidských
aktivit či produktů a protože se domnívám, že se oblast informačních
technologií (a informatiky vůbec) stala - ke své vlastní škodě - obětí takovéto
fetišizace, měl jsem v minulosti a mívám i teď pocit, že je třeba na této módní
vlně nejet, že se na ní nesmím "přiživovat". Vždycky se snažím zůstat u
podstaty věci.

Nemohu si odpustit osobní poznámku. Když jsem byl po roce 1968 vyhozen z ČSAV,
začal jsem pracovat v SBČS v tzv. Správě automatizace a mechanizace a byl jsem
díky tomu zaměstnán na přípravě bankovního Automatizovaného informačního
systému, realizovaného na počítači ICL (což je dnes pomalu předpotopní
technika) pomocí celostátní, na tehdejší dobu poměrně sofistikované sítě sběru
a přenosu dat. I tehdy mě jako ekonoma více zajímal obsah dat a závěry z nich
plynoucí než technika jejich přenosu, ale placen jsem byl za to druhé, ne za to
první.

Měl bych vysvětlit, kde začínají mé otázky či pochyby ohledně všech těchto
věcí,  když je přece vstup informačních technologií (nebo jak to lépe souhrnně
nazývat) do našich životů takovou nesporností, nezvratitelností a evidentní
přínosností? Přestože to nesporné je, otázky jsou namístě. Z vlastní zkušenosti
vím, že svět informačních technologií byl a je supply driven, neboli že je
tlačen nabídkou a nikoli demand driven, že tedy není (nebo dlouho nebyl) tažen
poptávkou. To je podle mého názoru první významná charakteristika. Byl to spíše
supply-push, než demand-pull, co vytvořilo náš dnešek. Výsledkem této zvláštní
situace byla - zejména v minulosti - nemalá problematičnost ekonomické
efektivnosti investic do informačních technologií, se kterou se ostatně mnozí
uživatelé potýkají dodnes. To říkám i s vědomím toho, že není sebemenšího sporu
o tom, že efektivní zvládání IT vyžaduje nemalou přípravu a že nutně muselo
trvat celou generaci, než k tomuto zvládnutí došlo. To výsledky efektivnosti
výrazně ovlivnilo.

Stejně tak je zřejmé, že je skutečný efekt moderních IT až v jejich všeobecném
používání, až v jejich síťovosti, až v rozsáhlém napojení se všech a všeho na
tyto sítě. To dlouhou dobu nebylo, a zdá se mi, že teprve v dnešní době se
uskutečňuje obrovský krok vpřed. Informační technologie začínají být skutečně
efektivní až od určité velikosti, hustoty a obsahu sítě. Proto jsem například i
já - s dobrou či špatnou kalkulací - v minulosti neučinil luxus investice svého
velmi omezeného času do mého vlastního "internetování", protože by to pro mne
nebyla produktivní investice. Náklady by přesahovaly výnosy, a připomínám, že
náklady měřím výlučně implicitní cenou svého času. To, že tomuto postoji leckdo
nechtěl rozumět, považuji za velmi signifikantní.

Řada z Vás zcela legitimně usiluje o
uplatnění svého produktu na trhu a používá k tomu techniky prodeje a reklamy,
které považuje za vhodné a které maximalizují výnos Vaší firmy. To je naprosto
v pořádku. Svůj produkt vychvalujete a i to dělá a dělat musí každý výrobce (a
prodejce). Firmám z oblasti IT se však podařilo kolem svého produktu vytvořit
mimořádnou aureolu, představu, že se jedná o inovace jiného, vyššího řádu než v
jiných případech, o inovace, které radikálně mění měřitelné výsledky ekonomik.
Národohospodář ve mně musí s touto tezí polemizovat, a to jak z důvodů
teoretických, tak empirických. Nedomnívám se, že je možné tvrdit, že tyto
technologie, resp. jejich použití akceleruje ekonomický růst. Empirická analýza
není průkazná. V ekonomii je velmi obtížné při empirické analýze zajistit
platnost podmínky ceteris paribus. Jedná se - na rozdíl od přírodních a
technických věd - o mnohadimenzionální a mnohafaktorové procesy, kde je
separace vlivu jednoho faktoru značně problematická. Nicméně, je evidentní, že
se světová ekonomika ve čtvrtstoletí 1950 - 1975 (tedy před masovým vpádem
informačních technologií moderního typu) pohybovala zřetelně rychleji než ve
čtvrtstoletí 1975 - 2000. To samozřejmě samo o sobě nic nedokazuje, ale v
žádném případě by neměla být tato nesporná empirická evidence používána v
opačném směru argumentace. Bohužel se tak leckdy děje.

Za velmi sporné a nepřesvědčivé považuji i úvahy o tom, že moderní informační
technologie způsobily mimořádný růst americké ekonomiky devadesátých let,
dnešní sílu dolaru proti euru a podobné věci. Ekonomie má pro tyto jevy
banálnější vysvětlení. V Evropě neproběhla Reaganova supply-side revolution,
Evropa nemá Allana Greenspana, Evropa má přetěžkou pracovní legislativu,
brzdící mobilitu pracovních sil, Evropa má vysoký podíl pracovníků v odborech,
Evropa má příliš košatý pečovatelský stát tzv. blahobytu, Evropa si místo
důsledné liberalizace svého ekonomického a sociálního systému zvolila náhradní
program evropské unifikace, který tolik potřebné změny odsouvá na vedlejší
kolej.

Často se vyskytující otázkou je i to, zda soudobé informační technologie mění
či nemění ekonomický mechanismus, zda znamenají něco nového ohledně
transakčních nákladů toho či onoho ekonomického uspořádání, zda říkají něco
radikálně jiného do vztahu státu a trhu, či zda eventuálně dosud známá
ekonomická uspořádání mění či nahrazují. Na tyto otázky odpovídám slůvkem
nikoli. Je sice naprosto evidentní, že existuje velmi odlišná informační
náročnost těch či oněch ekonomických uspořádání a že proto informační
technologie svůj vliv mají. Všichni si jistě ještě vzpomínáme, že jsme říkali,
že je centrálně plánovaná ekonomika nesmírně informačně náročná a že je naopak
trh informačně nenáročný. Opakuji, že ve mně známém ekonomickém pohledu na svět
nemohu nalézt žádnou hypotézu či teorii o tom, že by vstup informačních
technologií měnil ekonomický mechanismus. Proto musím chápat dnes tak
nadužívaná slova jako digitální nebo síťová ekonomika, stejně jako termín
informační společnost za nadsázky, zdůrazňující jen dílčí prvky či aspekty
daleko obecnějších věcí.

Víra některých vizionářů v to, že přijdou nové informační technologie a že díky
tomu standardní ekonomický problém zmizí, že trh nebude potřeba, a že ho tyto
technologie a s nimi spojené doprovodné systémy nahradí, ekonomie nikdy
nepřijala. A ani nemohla. Naopak, ekonomové rakouské školy kolem Friedricha von
Hayeka přišli s důrazem na význam fenoménu rozptýlených či roztroušených
informací, tedy informací neshluknutelných do jakéhokoliv centrálního mozku či
databáze bez ohledu na to, jak geniální informační technologie budeme mít. Já
bych přijal argumentaci, že internet není systémem s centrálním mozkem, že je
spíše - svou decentralizací - podobný trhu, že se na něm odehrává na
ekvivalentním principu založená výměna informací. To ale říká jenom to, že se
mění forma tržiště. Relevantní ekonomické informace jsou a budou i nadále
neoddělitelně spojeny s časem a místem jejich vzniku. Jejich přenášení kamkoli
a jejich eventuální skladování tyto informace natolik poškozuje, že se míra
jejich relevantnosti prudce snižuje.

I z důvodů velmi křehkých vztahů s Rakouskem nedovedu pochopit, že by
předseda vlády mohl považovat za vhodné, aby funkci ministra zahraničí zastával
navržený Karel Schwarzenberg.

V dnešním světě vidím narůstat nové nebezpečí, které nás všechny ohrožuje. Ona
„zelená pouta“ skutečně vidím. Když to říkám, není to z mé strany žádné
přehánění, není to žádná za vlasy přitažená paralela, žádná laciná metafora.
Moje odpověď na otázku, která je v podtitulu knihy: „co je ohroženo – klima
nebo svoboda“, je zcela rezolutní a jednoznačná. Ohrožena je svoboda, dnes
dominantní společenský a hospodářský řád, dnešní civilizace, dnešní prosperita
rozvinutých zemí a dnešní šance rozvojových zemí podobnou úroveň prosperity
dosáhnout.

Nejsem klimatologem a klimatologii mohu jen pasivně studovat. Naštěstí to
v dnešní debatě není rozhodující. Jsem schopen postoje jednotlivých klimatologů
porovnávat. Moje zkušenosti v oboru statistiky a ekonometrie mi dávají možnost
pracovat s daty a s časovými řadami. Je to však hlavně ekonomie, která mi dává
důležité instrumentárium pro analýzu velmi rozmanitých jevů a témat – mezi ně
jistě patří problematika energie, ekonomických zdrojů, veřejných a soukromých
statků, externalit, intertemporální analýza solidarity nebo diskriminace,
analýza nákladů a výnosů, atd.

- regulace, reglementace a řízení společnosti a hospodářství, které jsou
spojeny s ideologií globálního oteplování, s ideologií, kterou já nazývám
environmentalismem, nás povedou do nové nesvobody, do nové, shora organizované
a shora řízené společnosti, kde bude člověk stát pouze na okraji.

Obšírně jsme hovořili o výsledcích voleb, o povolební situaci, o fungování
vlády v tomto závěrečném období její existence. Mimo jiné jsme se domluvili na
setkání prezidenta se členy odcházející vlády v období před ustavující schůzí
Poslanecké sněmovny. Vyměnili jsme si názory k alternativám budoucího
povolebního uspořádání. Nebylo ale smyslem a důvodem, abychom vyšli s nějakou
iniciativou, která by z tohoto jednání vyplynula. Vyslechl jsem názory předsedy
sociální demokracie o tom, jaká je jejich strategie, jaké jsou jejich zájmy.
Nevidím sebemenší důvod, abych s tím vystupoval na veřejnost.

Předseda vlády zmínil Kubiceho zprávu a abychom byli spravedliví, musím říci,
že i o tomto jsme hovořili. Rozumím některým důvodům rozhořčení pana předsedy
vlády, nicméně zdůraznil jsem mu, že v té zprávě vidím kromě těchto věcí
některá vážná obvinění a podezření, která uskutečněním voleb nesmí zůstat
zapomenuta a která musí být důsledně vyšetřena.

To jsou lidé, kteří by se to nikdy neodvážili člověku říci do očí a právě
internet jim umožňuje tento pokleslý způsob komunikace. Ke každému mému
příspěvku, kterých je pět až deset týdně, je okamžitě otevírána diskuse. A
většina lidí tam píše pod pseudonymy, pod fiktivními jmény, zatímco já hraji
s otevřenými kartami. To je nerovnovážné a to je zvláštnost internetu.

Slovo chudí a bohatí jsem použil s vědomím strašlivého zjednodušení a
akademický člověk ve mně se zastyděl, že taková slova v politickém žargonu
používám.Ta slova byla reakcí na levičácké výkřiky ještě před zveřejněním
našeho materiálu o rovné dani, že ODS chce zvýhodnit bohaté. Proto jsem ten
termín přijal. Není to věčná lidská kategorie a člověk se může snadno ocitnout
na různé úrovni. V poslední době jsem toto slovo použil především v polemice
s panem Špidlou ohledně jeho plošných dětských přídavků. Pro tento účel jsem ty
bohaté definoval takto: úroveň jejich přídavků na měsíc je méně, než kolik
utratí za jednu večeři ve své oblíbené restauraci.

Definujme si nezaměstnané, to není jednolitá skupina lidí. Mezi nimi jsou lidé,
kteří opravdu nechtějí pracovat, a o těch nevím, čím je možné je přilákat. Když
nechtějí ani pracovat, tak proč by chtěli volit a navíc právě ODS, která jim
říká starej se o sebe? A pak jsou ti, kteří by chtěli pracovat, ale nemají
šanci, protože mají nejrůznější handicapy - kvalifikační, věkový, zdravotní...
Těmto lidem nejde o milodary ve formě podpory, ale o práci, a to by měli hledat
spíše u Klause než u Špidly. Nemohu nezmínit jednu banalitu. Když jsem končil
vládu, nezaměstnanost byla 4,7 procenta. Poslední číslo za leden, kdy Zeman
končí vládu, je 9,4 %. Nechci to lacině zneužívat, ale uvést to musím.

To je jeden z největších mediálních podvodů, které se ČSSD podařily. Vlády,
které vedly tuto zemi do roku 1998, přivedly do republiky mnohonásobně více
investorů než Zemanova vláda. Je to geniální virtuální realita vytvořená
šikovnou propagací.

Ty prvotní efekty nejsou většinou výhodné, což pocítili obyvatelé zemí, které
vstoupili před námi. Například z průzkumu v Rakousku vyplynulo, že tam
příznivců EU významně ubylo. Ale abych nestrašil... lidé u nás v dobrém či
špatném přeceňují moment formálního vstupu. Ten den se nestane vůbec nic. Bude
to den jako každý jiný. Buď bude pršet, nebo svítit sluníčko, buď se pohádáte
doma s manželkou, nebo seřežete děti... pár politiků si jen s někým potřese
rukou. Přirovnal bych to ke dvojici, která spolu žije, dělá spolu všechno možné
i nemožné a v den "D" si řekne, my se tedy vezmeme. V jejich životě se nic
zásadního v tu chvíli nezmění. A nezmění se ani mzdy v České republice, ač v to
někteří lidé doufají.

Snažím se trpělivě vysvětlovat, že je nutné striktně oddělit otázku "Vstoupit,
či nevstoupit do EU" od otázky "Jak se vám líbí mechanismy, politika, způsoby
jednání v EU". Ty otázky jsou každá v jiném patře. Myslím si, že vstoupit máme,
ale kladu si otázku jak. To, co mě trápí, není otázka vstupu.

Naše země tím ztrácí rozhodování o sobě sama, svou suverenitu, a to je věc se
záporným znaménkem. Vzhledem k naší slabé ekonomické síle - oboustranné nevinné
otevření se, tedy z naší strany nevinné, bude něčím, na čem my vydělávat
rozhodně vydělávat nebudeme. Ten efekt pro nás nebude z tohoto hlediska
plusový. Všechny debaty o tom, jak k nám budou z EU putovat peníze jsou
přehnané. Je otázkou zda budou putovat, kolik jich bude a kdy budou. A hlavní
otázka je, jestli tyto peníze budou nevýhody z otevření se EU dorovnávat,
vyrovnávat či převyšovat. V tomto ohledu jsem skeptický a tady si lidé u nás
špatně uvědomují různé souvislosti.

Do důchodu se nechystám! Na roli dědečka nepomýšlím. Znám spoustu unavených
dvacetiletých a mnoho životaplných šedesáti- sedmdesátiletých. Nespojoval bych
to s věkem. V neděli odpoledne jsem dostal na chalupě úkol uspat obě vnoučátka.
Vynutila si pohádku a já ji začal sebevědomě vyprávět a najednou jsem zjistil,
že nevím jak dál.

Boj s programovým prohlášením by měla primárně vést parlamentní opozice, nikoli
prezident republiky. To neznamená, že prezident nemůže říci svůj názor, jak se
mu tento dokument líbí, ale úkol je to primárně pro někoho jiného. Navíc bych
nerad hodnotil předběžné verze. Ty mohou různými jednáními, kompromisy prodělat
podstatné změny, a pokud bych měl tedy hodnotit, tak teprve konečný dokument,
který bude odeslán do Poslanecké sněmovny. Přesto z náznaků vidím, že o
revolučně převratný dokument nepůjde, nicméně kouzlo tohoto dokumentu je v
detailu, a na ten bych si počkal.

Žádný evropský polštář kolem sebe nevidím. Evropský polštář by musel znamenat,
že existují nějaké akumulované zdroje, které má Evropská unie k dispozici a
začne je používat v případě jakékoli nehody, jež postihne buď celou
pětadvacítku, nebo skupinu členských zemí. A žádný takový polštář neexistuje, a
proto bych neřekl, že nám bude unie v případě potíží nějak pomáhat. Že by
evropský rámec, evropská byrokracie, evropská zkostnatělost umožňovaly
snadnější reakce jednotlivých států vůči takto vzniklým problémům, to si také
nemyslím. V tom není přídavek flexibility, ale spíše přídavek rigidity.

Myslím si to už dlouho a je to v tom, že naše centrální banka se stala obětí
módního trendu ekonomických diskusí začátku devadesátých let. Není nic
neobvyklého, že v ekonomii jsou módní témata, která většinou pro stabilizované
země a jejich centrální banky znamenají, že se jejich názor vášnivou debatou
vychýlí o pět procent doleva nebo o osm procent doprava. To ale platí pro
stabilizované entity. Naše právě se zrodivší centrální banka neměla svou pevně
zakotvenou minulost, a proto se stala obětí módní vlny ekonomických diskusí
počátku devadesátých let. Zejména ohledně vhodnosti míry nezávislosti centrální
banky, z hlediska určování cílů měnové politiky, z hlediska použití nástrojů,
inflačních cílů i z hlediska pochopení trade off vztahu mezi inflací a
nezaměstnaností či růstem. Podíváte-li se na ekonomii léta 2004, tak jasně
vidíte, že teoretická debata je dnes úplně někde jinde než v době, kdy brali
rozum lidé, kteří zakládali naši centrální banku před dvanácti lety.
Proto si myslím, že ČNB volila extrémní formy měnové politiky. V rámci obecného
schématu toho, jak se chovají centrální banky ve světě.

To už je hodně detailní otázka a nechtěl bych to stoprocentně hodnotit.
Každopádně bych si přál, aby se do vedení ČNB dostali pragmatičtější a
vyzrálejší lidé, než kteří v jistou chvíli tuto vrcholnou instituci obsadili.
Zatím si v diskusích ujasňuji koncept té změny, záměr změny, o jménech se v
podstatě nediskutuje. Nyní mám před sebou dvě velké porady. Jedna je o státních
vyznamenáních k 28. říjnu a druhá právě o ČNB.

Já bych členy bankovní rady nedémonizoval. Myslím, že prošli určitým vývojem,
řada z nich prošla klasickým learnig by doing a jejich názory jsou dnes jiné
oproti těm, se kterými do funkce nastupovali. Trvám však na tom, že obměna je
nezbytná, a mám velký strach, jak centrální banka zvládne měnovou stránku
napojování na Evropskou unii.

Všechny ty debaty o tom, jaké kotrmelce musí prodělat cenová hladina, úrokové
sazby či měnový kurs, jak to občas slyším z úst těchto lidí, mě velmi
zneklidňují. Myslím, že není možné, aby toto beze změny pokračovalo.
Slyším varovné hlasy i z Evropské centrální banky, které evidentně jsou pokusem
udržet dosavadní výsadní postavení starých evropských zemí. Proto od nás
požadují určitou měnovou a kursovou politiku, a to se mi zdá nepřijatelné.
Takže daleko více se se svými poradci zabývám těmito věcmi než jednotlivými
jmény. Mám hrůzu z toho, že centrální banka pokyvuje na tyto názory ECB.
Myslím, že jejich akceptování by mělo velmi negativní dopad na další ekonomický
růst České republiky.

Nechci spekulovat. V každém případě trvám na názorech, které jsem zastával už
dávno a které říkaly, že vstup do měnové unie je relativně snadnou věcí,
protože se zvolí takový stav, který velmi odpovídá reálné situaci dané
ekonomiky. Jenže tento stav se zafixuje a ekonomiky se pak vyvíjejí velmi
neharmonicky. Moje teze tedy je, že rozkližování ekonomických podmínek, na
nichž byla založena měnová unie v okamžiku zavedení eura, bude silnější než
přizpůsobovací procesy, které budou členské ekonomiky navzájem připodobňovat a
homogenizovat.
Ve střetu homogenizačních a dishomogenizačních tendencí se ve středním a delším
časovém horizontu budou prosazovat spíše ty dishomogenizační. To je
kvalitativní soud, který jsem jako ekonom schopen učinit. To není spekulace o
datech.

Reforma zdravotnictví je to, čemu Angličané a Američané říkají challenge. Je to
opravdu výzva, protože v tom jsme nejen my, ale i další země příliš
nepokročily. Hrozím se znovu a znovu těch obměn na ministerstvu zdravotnictví,
kdy ani jednou nepřichází osoba se zřetelně koncepčním viděním světa, se
zřetelnou odvahou ke změně. Zkrátka je to neustálé přešlapování na místě a
přiznám se, že změnu nečekám ani od dnešní ministryně.
Vadí mi, že jsme se v této zemi ještě elementárním způsobem neshodli na
diagnóze našeho zdravotnictví a ještě méně jsme se shodli na nástinu cílového
řešení. A už vůbec neznáme mezikroky, kterými bychom se k tomuto cílovému
řešení měli dostat.

Asi před rokem jsem byl vyzván, abych vystoupil na výročním zasedání Všeobecné
zdravotní pojišťovny. Když jsem přemýšlel, co bych tam řekl, tak jsem si vzal
svůj text, který jsem pronesl na jednom z prvních celostátních setkání lékařské
komory v Olomouci zhruba před deseti lety. Zjistil jsem, že ten text mohou beze
změn a doslova přečíst, protože ve zdravotnictví se za těch deset let fakticky
koncepčně, systémově nic nezměnilo.
Tím nechci říci, že ministerstvo neřeší, zda zachránit nebo nezachránit nějakou
nemocnici, zkomplikovat či nezkomplikovat život určité profesi, typu léku. Na
koncepčním řešení se nezměnilo vůbec nic.

Pokud mluvíme o byznysu na základě současného uspořádání, tak neříkáme nic o
tom, jak by se toto uspořádání mělo měnit. Myslím, že tito investoři
předpokládají, že dosavadní systém bude i nadále pokračovat a bude
ufinancovatelný buď z kapes daňových poplatníků, nebo přímo z kapes pacientů.
Proto hledají možnost maximalizovat svůj zisk a určitě z tohoto hlediska
uvažují správně.
Já ale mluvím o systémové změně. Ta není možná bez zásadního koncepčně
filozofického až ideového východiska. Musíme si vyřešit, co je veřejným statkem
v oblasti zdravotnictví, veřejný statek financovat z veřejných prostředků a
všechno ostatní financovat z prostředků občana v libovolných variantách
pojišťovacích systémů.

U nás se pouze mírně posunují parametry pojišťovacích systémů a každý si myslí,
že se tím řeší základní systémový problém. Včera jsem šel na Sněžku. Taková
cesta však pro mě není okukováním krajiny. Se mnou jde ředitel Krkonošského
národního parku (KRNAP), starostové okolních měst a obcí, šéfové horské služby
Krkonoš, z Pece, celostátní a nesou s sebou stohy papírů, co s horskou službou,
ředitelé lanových drah v České republice, ředitelé lanovek v Peci. Takže
celodenní pochod je debata o těchto tématech. Ředitel KRNAP v jedné chvíli
řekl, že si myslí, že Krkonoše by měly být zpoplatněny a pod Sněžkou by se mělo
zkrátka platit. A jsme u problému. Říkal jsem, že bych přijal, že si tato země
vymezí jednou pro vždy, co jsou veřejné statky na celostátní úrovni, a sám za
sebe bych řekl, že vrchol Sněžky, nejvyšší hory České republiky, je do té míry
veřejný statek, že bych v půli cesty určitě nevybíral.

Řada mých přátel a známých mi říká, že jsem kašlal na lidi, kteří na mě byli
hodní, a nepostaral jsem se o jejich teplá zaměstnání. Myslím, že mají pravdu.
Vždycky jsem říkal, že až nebudu v té či oné funkci, tak také za nimi nebudu
chodit, aby mi sehnali zaměstnání. Myslím, že nyní došlo k extrému a je to více
do očí bijící, než to bylo v minulosti.

Koncepčně je naprosto jasné, že bylo třeba provést privatizaci, která znamenala
zásadní systémovou změnu. To byla ta raná privatizace, která musela být
dostatečně masivní, aby změnila atmosféru v zemi, a o té jsem přesvědčen, že
měla být provedena tak rychle, jak rychle provedena byla. Jestli musíme nyní
zprivatizovat Českou poštu, České aerolinie, nebo dokonce České dráhy, o tom
jednoznačně přesvědčen nejsem. To jsou už klasické privatizační kauzy, kde musí
dominovat efekt jak po stránce finanční, tak po stránce kvality následných
služeb. Proto si myslím, že to na nějaké hurá akce v žádném případě není.
Samozřejmě jsou podniky, které jsou na pomezí těchto dvou koncepčně oddělených
skupin. Zda má být privatizováno to či ono uhlí, bych skutečně nechal
rozhodovat odborníky. Těmi však nejsou poradenské, klientelské, auditorsko-
konzultační firmy, které to dělají pouze pro svůj krátkodobý zisk a je jim
jedno, co se s těmi firmami doopravdy stane. Považuji za zločin, když se
příslušná ministerstva zbaví odpovědnosti a nechají za sebe rozhodovat tyto
firmy. S tím jsem nikdy nesouhlasil.

Tak já teď, nechci dělat žádné velké soudy, protože se tady právě
vracím z univerzity z jednání, ze spoustou pánů profesorů o ekonomických a
politických problémech a vyhlídkách Číny. Takže, že bych dneska teď zrovna měl
v hlavě detaily našeho DPH, to já myslím, že je trošku věc jiná. Nicméně já
bych řekl to, že ten zákon byl připraven strašlivě pozdě a není to čistý zákon
o DPH. Je to zákon, který zvyšuje prostě daně občanům a přidává státu, aby mohl
vydávat peníze způsobem, který ne všichni v naší zemi považují za správný,
takže proto bych o tomto zákonu nemluvil o jako o čistém zákonu o DPH. To je
prostě zvýšení daní a já jsem to vrátil proto, aby si poslanci znovu mohli
rozmyslet a já si myslím, že k tomu šanci mají, rozmyslet si, zda prostě chtějí
čistý zákon o DPH, anebo jestli chtějí zákon o zvyšování daní. Takhle prosté,
takhle banální, takhle jednoduché to je.

Já jsem pouze využil své ústavní pravomoce. A jestli mám ústavní
pravomoc, abych patnáct dní přemýšlelo tom, jestli podepsat nebo nepodepsat
zákon, tak abych to vládě usnadnil, tak jsem nevyužil celých patnáct dní, ale
nepodepsal jsem to daleko, daleko dříve a tím pádem jsem dal vládě šanci, aby o
tom, mohla eventuálně i Parlament znovu jednat. Takže to, jestli to vláda
dneska považuje za něco strašlivě důležitého, tak jestli to nechává k mému
podpisu do poloviny dubna, když už to mělo být dávno známé všem občanům České
republiky a všem českým podnikům a podnikatelům tak o zpoždění. Divím se odvaze
předsedy vlády a celé vládě mluvit o odvaze v tom smyslu, že by to zavinil
prezident. Ten zákon měl být schválený před půl rokem,před třičtvrtě rokem a ne
pár hodin před vstupem do Evropské unie.

Tak, za prvé musím říci, že před mýma očima zde byl podepsán
jeden velmi důležitý kontraktstamilionové úrovně pro Škodu Energo. Chystá se
podpis další, včera jsem byl přítomen jednání na několika úrovních například v
chemickém průmyslu. Prostě těch šancí je tady celá řada. A já myslím, že ta
mise těch podnikatelů, které jsem s sebou vzal a která mě tady provází po celou
tuto cestu a bude to až do konce, tak já myslím, že nelení a stíhá akce akci a
některé věci už jsou podepsané, některé jsou předjednané, některé se tady
teprve dneska objevily. Takže já myslím, že v tomto smyslu to není špatné, i
když nechtěl bych vytvářet dojem, že o tom jedině je smysl, to samozřejmě není
pravda. To je myslím historický krok -první prezident České republiky jede do
Číny a v tomto smyslu je to také chápáno jako otevírání cest v širším slova
smyslu.

No tak, podívejte, jednání, které máte- sedíte s předsedou vlády
hodinu, bude to za chvilku od teďka. Sedíte s prezidentem hodinu, budete mít
společný státní banket, kde budete sedět vedle prezidenta dvě hodiny,a tak
dále. A v této souvislosti budete mluvit o spoustě věcí a toto je samozřejmě
jedna z nich. Já musím říci naprosto jasně, že to je tématem našich debat se
všemi lidmi, kteří jsou tady. My jsme teď právě byli na univerzitě a mě velmi
zaujalo, že se v Číně už hovoří takovým otevřeným způsobem, že se přihlásí
jeden profesor a řekne: „Jak u vás fungují média? U nás donedávna byla média
nástrojem politické propagandy komunistické strany. No a teď už to přestává
být, jak je to u vás?“ Já to říkám proto, abych demonstroval, že ten pohyb
debat v té Číně je obrovský, neskutečný.

No tak, je to debata o této věci. Za prvé pevné vyjadřování
názorů, co my považujeme za prioritu, co my považujeme za definici svobodné
společnosti a jak se nám tato věc u nás osvědčila. A druhá věc je
samozřejměposlouchat reakce té druhé strany, která něco obhajuje, něco říká, že
to ví, že je to špatně, něco říká, že to se změní rychle, něco má strach, že se
změní později, ale debata o tom je. Jestli hlavní děkan fakulty, fakulty
společenských věd na Pekingské univerzitě řekne: „My jsme měli donedávna
totalitární stát. A my dneska chceme vytvořit stát, který bude reagovat na
občany a jejich zájmy“. Tak já bych to považoval za docela významnou změnu a
nemyslím, že vedle něj stojí tajemný policista, který ho za tento výrok
okamžitě po mém odchodu z té univerzity zatýkal. Já bych moc prosil, aby
všichni u nás chápali, že Čína se pohybuje v tomto naprosto jasném,nesporném a
nezpochybnitelném směru a jakkoliv je daleko od stavu politické oblasti, od
toho, co my považujeme za správné, tak já myslím, že ten pohyb je naprosto
evidentní.

Svým poselstvím – a zejména způsobem, kterým je podával – dokázal za svůj život
arcibiskup Otčenášek oslovit mnohé. Jsou zde dnes ti, kteří to mohou potvrdit.
Jsou zde ti, kteří si pana arcibiskupa velmi váží. Patřím mezi ně. Znovu jsem
si to uvědomil při našem společném, poněkud dramatickém letu do Říma před třemi
týdny.

Dvanáct let po zahájení transformace již máme generaci zkušených živnostníků a
podnikatelů, kteří mají za sebou už mnohdy velmi dobré výsledky. Dnešní
podnikatelé nepotřebují, aby je někdo vodil za ručičku. Nepotřebují nějaké
protekce, zvýhodnění, pomoc. Potřebují jasné podmínky a stabilní prostředí.
Zajímají je daně, právní předpisy a justice. A co mu dnešní stát dává?

Současný stát made in Špidla změnil daňové předpisy k nepoznání. Zásadní daňová
reforma z počátku devadesátých let byla revoluční. Přinesla zrušení daně z
obratu, odvody proměnila na řádné daně, snížila zatížení téměř na polovinu.
Jenže bylo třeba pokračovat. A nestalo se tak. Místo toho jsme vykročili
opačným směrem. Míre přerozdělování se zvyšuje a složitost celého systému
roste. Desítky odečitatelných položek a výjimek znamenají šanci pro chytráky,
kteří nechtějí platit nic. Šanci pro daňové poradce a korupcináchylné berní
úředníky. Týká se to všech podnikatelů, ale ne každý z nich disponuje aparátem
expertů a úředníků, kteří mu připraví přiznání, aby daň moc nebolela. Každý
nemá peníze na nejdražší poradce, kteří umějí snížit daňový základ až k nule. A
tak na současný systém doplácejí především ti drobní.
Řešení existuje. Rovná daň pro všechny. Jedna sazba by znamenala, že každá
koruna bude zdaněna každému stejně. Rovná daň by znamenala i jednotou
odečitatelnou položku ve výši dohodnutého maxima. Poplatníci by přesně věděli,
co a proč platí, snadnější práci by měli i finanční úřady a kontrola. Takový
systém by nepřinášel každý rok nějakou změnu a bylo by na něj spolehnutí.

Zákoník práce, hygienické předpisy, regule údajně sloužící životnímu prostředí,
obchodní inspekce, potravinová inspekce, stavební předpisy, památkové předpisy.
K tomu kvóty, rovnou soutěž pokřivující výběrové dotace a podpory. To je právní
prostředí pro dnešního podnikatele. V našem právním řádu dnes existuje podle
naší inventury na sto tisíc příkazů, zákazů, regulí, kvót. Socialisté a přátelé
nalinkovaného života v přeregulované společnosti tvrdí, že tyto tisíce
paragrafů sledují veřejný zájem. Tak tomu není. Tyto regule si vynucují různé
lobbystické skupiny, aby byly zvýhodněny proti ostatním skupinám, vynucují si
je byrokratické kruhy, které rády ovlivňují životy lidá podle svých přání.
My máme ambiciózní plán: do tří let chceme odstranit třetinu těchto příkazů a
zákazů. Jsme přesvědčeni, že bez nich se živnostníkům a podnikatelům bude
dýchat lépe. Budou mít větší chuť do podnikání a do tvorby hodnot. Současný
všudypřítomné omezování a státní šikana je jen znechucuje a otravuje.

Černou můrou mnoha podnikatelů jsou neplatiči. Zde stát selhává velmi zjevně. 
Dostat dlužníka k soudu a vymoci z něj pohledávku je skoro nemožné. Proto se
tak rozmohly různé nátlakové, vydírací až násilné formy vymáhání dluhů. Kdyby
státní orgány v této věci fungovaly pořádně, nebylo by to zapotřebí.
My věříme, že zjednodušení právního řádu usnadní práci soudům a umožní jim
pracovat rychleji a důsledněji. Také víme, že nezávislost soudců má své
hranice. Do jejich rozhodování o vině nikdo mluvit nechce, pokud ale soudci
leží na stole jedna kauza třeba osm let, měl by jako soudce skončit. My své
návrhy v tomto smyslu máme.

Živnostníci a podnikatelé se liší od zaměstnanců. Postupují často veliké riziko
na vlastní účet a do svého podnikání dávají všechen čas a energii. Nejsou
zvyklí natahovat ruce po státu a pomocnou ruku vždy hledají u vlastního ramene.
Bez jejich iniciativy a obětí se žádná prosperita v naší zemi konat nebude.
Proto je načase přestat na nich dělat pokusy, pořád je k něčemu nutit a tlačit.
Je třeba jim ponechat volnost a spolehlivé a bezpečné podmínky. A tímto směrem
bych si přál, aby se po volbách ubírala politika naší republiky.

Žijeme v době, kdy jsou naše psaná ústavní pravidla a procedury i úloha a
postavení jednotlivých ústavních institucí ověřovány v běžném politickém životě
naší demokracie a kdy se vytvářejí i nepsané ústavní zvyklosti, které ve
stabilizovaných demokraciích hrají úlohu neméně významnou než psané právo.
Potřebujeme je. V poslední době nás reálný politický vývoj nejednou postavil do
situací, s nimiž ústavodárce nepočítal a pro jednání ústavních činitelů nedal
jasná ústavní pravidla. Mám na mysli např. loňský unikátní volební výsledek a
z něho plynoucí velmi obtížné formování vlády i orgánů Poslanecké sněmovny, což
komplikovalo politický vývoj v naší zemi po více než půl roku.

V této době, ale nejen v ní, se ukázal význam Senátu jako stabilizujícího
faktoru našeho politického a ústavního systému, jako pojistky demokracie a
ústavnosti i jako politického tělesa, které charakterem svého vzniku a způsobu
fungování zklidňuje někdy přespříliš antagonickou a na politickém cyklu
závislou atmosféru dolní parlamentní komory. Jsem přesvědčen, že tento pocit
není pouze můj, že to podobně vnímá většina české veřejnosti a že se to
projevuje i v rostoucí důvěře, které se Senát – po nelehkém začátku svého
fungování před více než deseti lety – začíná u naší veřejnosti těšit.

V jednom smyslu jsou Senát s prezidentem republiky na stejné lodi. Spojuje je
to, že mají být korektivem naší legislativy. Snad to děláme. Od své návštěvy u
Vás jsem vetoval, přesněji řečeno nepodepsal, 26 zákonů, ale jenom dvakrát to
bylo proti stanovisku Senátu. To je zajímavé číslo, které si – pravděpodobně –
nikdo neuvědomuje.

Já jsem nikdy s jejich zřízením nesouhlasil. Je to jen místo pro další politiky
a pro další úředníky. Občanům se nijak neulehčí. Bohužel jsem neuspěl. Přesto
si myslím, že není namístě nějaká zlomyslnost, ale spíše je třeba se snažit,
aby kraje fungovaly co možná nejlépe a nejlevněji, když už jsou.

Kupónová privatizace nikdy nebyla vydávána jako poukázka na jistý bezpracný
zisk. Někdo vydělal hodně, někdo jen málo, podle toho, jak investoval, jak uměl
prodat nebo také podle toho, zda měl štěstí. Že by někdo nevydělal ani korunu,
to jsem snad ještě neslyšel. Kupónová privatizace byla jedinou možností, jak v
zemi, kde nikdo neměl kapitál, co nejrychleji ukončit bezvládí a
předprivatizační agónii v tisíci podnicích a převést prakticky celé
hospodářství co nejrychleji do soukromých rukou a to za účasti celé veřejnosti.
Tento přesun se uskutečnil a je to také hlavní kritérium úspěšnosti kupónové
privatizace. Nevím, zda si někdo umí představit, s čím vším bychom se dnes
potýkali, kdybychom se omezili jen na standardní privatizační metody.  

 To je hodně obecná kritika. Mě se nezdá, že bychom ztratili tah na branku, že
jsme bezradní a že potřebujeme oživení. Kdo zblízka sleduje práci a každodenní
boje reprezentantů ODS v parlamentu či v zastupitelstvech, ten mám může vyčítat
ledaccos, ale asi ne nečinnost či bezradnost. Stínová vláda ODS funguje a
protože se nehádá o stínové posty, nikdo se o ní ani nedoví. ODS dělá co může,
a bohužel poslední volby nevyhrála, takže nemůže zdaleka tolik, kolik by
chtěla. Ale právě Opoziční smlouva jí i v této situaci dává přeci jen nějakou
možnost ovlivňovat veřejné dění. Bez ní by ODS byla dávno v izolaci a o nějakém
tahu na branku bychom si mohli jen vyprávět.     

Profesora Milana Knížáka jsem měl tu čest poznat během velmi přátelských a
plodných diskusí, které jsme spolu v posledních patnácti letech vytrvale vedli.
Veřejně i soukromě.

Mohu se pokoušet vypočítat, čím vším Milan Knížák byl a je, ale určitě na něco
zapomenu. Je akčním umělcem, malířem, sochařem, básníkem, hudebníkem. Nedávno
jsem se velmi potěšil jeho CD „Děti bolševismu“ z konce šedesátých let. Je také
pedagogem. Od pádu komunismu vychoval řadu osobností českého současného
výtvarného umění. Známe ho také jako ředitele Národní galerie  a jako
iniciátora mnoha výstav a dalších výrazných akcí, jako je například Pražské
bienále. Je veřejným činitelem, který promlouvá k dnešku. Je výrazným homo
politicus. Je občanem v tom nejlepším slova smyslu.

Svou uměleckou kariéru zahájil v šedesátých letech a už tehdy se zapsal do
nejen českého, ale i světového umění. Péči o osobní kariéru vnímá Milan Knížák
jako své stále nenaplněné a stále provokující životní poslání. Stále proto
vstupuje do různých oblastí společenského a politického života a ovlivňuje je
svými – leckdy netradičními, ale tolik potřebnými – názory. Jsou zakotveny mimo
jiné v jeho víře v etické poslání umění,  které se prolíná se životem a které
život vylepšuje. Jeho hlavní charakteristikou je samostatnost a nezávislost, a
to skutečná a nikoli pouze předstíraná, jak to v jeho okolí bývá tak často
zvykem.

Vím, že Milan Knížák nemá rád piedestaly. Udělením Ceny Nadace Universitas
Masarykiana se však na jednom z nich ocitne. Je to určitě dobře, protože právě
on na – alespoň takový – piedestal určitě patří.

Dlouholetý vedoucí katedry ekonomických teorií na pražské VŠE, můj dlouholetý
ekonomický poradce, spoluzakladatel a spolupracovník Centra pro ekonomiku a
politiku a dnešní člen bankovní rady prokazuje vynikající zvládnutí základních
principů ekonomického myšlení a svými různorodými aktivitami ukazuje na význam
teorie a na přínos propojení teorie a praxe.

Nemyslím, že mezistátní organizace potřebuje společného ministra zahraničí.
Zatím zdaleka nepanuje shoda na tom, jaký společný zájem by takový ministr měl
prosazovat. O „prezidentu EU“ lze říci cosi velmi podobného.

Dnešní česko-polské vztahy zaznamenávají jedno ze svých nejplodnějších období.
Obě země zvládly nelehké období transformace a řadí se mezi úspěšně se
rozvíjející země Evropy. Ve stejném okamžiku vstoupili do Severoatlantické
aliance a stali se jejími spolehlivými členy. Velmi obdobně interpretují význam
transatlantické vazby pro evropskou bezpečnost a i proto se angažují v projektu
rozmístění prvků americké protiraketové obrany na území našich států. Od roku
2004 jsme oba členy Evropské unie a máme řadu podobných názorů na to, jakým
směrem by se tato organizace evropské spolupráce měla ubírat.

Dovolil jsem si napsat blízkého člověka, ač jsem žádného z nich osobně nikdy
neviděl. Byli ale tak důležitými spolutvůrci celé „mé“ epochy, že museli být
blízkými snad každému, kdo dobu prvních desetiletí po skončení druhé světové
války prožíval. Měla své specifické rysy. Byla to doba stále ještě moderní,
nikoli postmoderní. Jisté hodnoty ještě měly svou platnost, ještě nebyly
relativizovány a tím zásadně zpochybněny. Velikánové byli velikány a jako
takoví byli respektováni. Nebylo možné je přehlížet, každý se s nimi musel tak
či onak vypořádat – profesně i zcela osobně. Ač to bylo před internetem,
homogenizačním procesem Evropské unie a globalizací a ač to bylo ve světě
hluboce rozděleném na komunismus a svobodu, přesto jistá jednota existovala.
Jednota snad i díky tomu, že jsme nežili v takovém „ohňostroji“ kulturních
produktů jako je tomu dnes. Nabídka, zejména v našem, komunismem sevřeném
světě, byla sice daleko omezenější, ale díky tomu i obsáhnutelnější. Základní
věci prostě nebylo možné přehlédnout.

Neexistovala televize, alespoň ne jako masový jev. Četli jsme, asi daleko více
než dnes, chodili jsme na výstavy a do divadel, ale dominoval film. Byl hlavním
prostředkem utváření norem, osobních vzorů a vzorců chování, byl účinnou cestou
nastolování otázek i formulování odpovědí. Žádný z filmů Bergmana a Antonioniho
jsem neviděl v televizi. Mimo jiné proto, že jsme v té době žádnou televizi
doma neměli. Z velikánů, kteří nás ve filmu nejvíce ovlivňovali (a nezemřeli už
dávno jako Fellini,Visconti či Buňuel), až do dnešních dnů „vydrželi“ právě
Bergman a Antonioni. Nevím, jestli svou dobu „přežili“ nebo jestli právě tím,
že ještě žili, umožňovali, aby tato doba stále trvala. Chci věřit, že platilo
to druhé.

Antonioniho jsme objevili díky jeho půvabné, nesmírně jemné, zdánlivě pomalé,
určitě nedobrodružné trilogii Dobrodružství, Noc a Zatmění a spolu s ním i
neznámou a krásnou Moniku Vittiovou. Po těchto, tak mimořádně citlivě
natočených černobílých filmech, což byl působivý dozvuk italského neorealismu,
se objevila Červená pustina a v ní zcela novátorské použití barev jako
specifického výrazového prostředku. To nebyl příběh, natočený na barevný film,
to bylo něco úplně jiného. Jeho nejslavnějším filmem se však stala Zvětšenina,
kterou jsem poprvé viděl v Paříži, pár dní po její premiéře, a jejíž tajuplnost
byla pro mne tehdy podstatně zvýšena mou chabou znalostí francouzštiny. O její
interpretaci je dodnes mnoho sporů a ta její francouzská verze mně to ještě
zkomplikovala. Ale tak suverénní nastolení otázky, kde začíná fikce a kde končí
realita, už asi nikdo nepřekoná. Druhý den jsem po celé Paříži hledal onu
světlemodrou kostičkovanou košili, kterou měl ve filmu na sobě David Hemmings,
a pak jsem se s ní dlouhou dobu pyšnil u nás doma.

Bergman pro mne – jako pro teenagera – začal Létem s Monikou a nemohu
zapomenout, že v tehdejší, ještě „cudné“ době bylo nejerotičtější scénou filmu
pohupování kanoe na švédském jezeře. Bergmanem se člověk dostal do
skandinávského světa a do strohého protestantského prostředí, což bylo také
něco do značné míry nového. Moc mne sice neoslovily Úsměvy letní noci, ale o to
více následující Večer kejklířů, Lesní jahody, Sedmá pečeť, Tvář, Pramen panny,
Mlčení, Persona, Hodina vlků či Hanba. Určitě jsem na něco zapomněl. Musím se
ale přiznat, že jsem jen tak tak přežil naturalismus Šepotů a výkřiků. Bergman
si vytvářel svůj zcela vlastní svět, ale byl to svět, který nám mnohé o tom
„našem“, velmi reálném světě vypovídal.

Mám strach, že bez Bergmana a Antonioniho už film nebude tím, čím byl. Změnila
se ale i doba, změnil se kulturní a civilizační rámec, ve kterém se filmy točí,
film také nezvratně sestoupil ze svého původního piedestalu. Nahradila ho zcela
dominantní televize. Moc bych si však přál, abychom nežili už jen ve světě
Shreků, Harry Potterů, Pupenda, Tmavomodrého světa či Anglického krále. Věřme,
že film opět najde své Bergmany a Antoniony a že je dnešní chvíle pouze
výdechem před novým nadechnutím. Téměř současná smrt obou těchto velkých mužů
vypadá, jako by i svým odchodem chtěli našemu postmodernímu světu něco sdělit.
Jde o to, zda toto sdělení dokážeme pochopit.

Vycházel jsem z pevného přesvědčení, že je právě dnes seriózní dialog mezi
Evropou a Amerikou mimořádně důležitý. To byl můj apriorní názor, který však
byl zážitky na konferenci nesmírně posílen. Ještě více než dříve proto považuji
za nezbytné přispět k rozbíjení různých mýtů a nepochopení, které v minulosti,
ale o to více v průběhu posledních dvou let, vznikly.

Jedním z těchto mýtů je rozdíl mezi starou a novou Evropou, který nedovedu
dobře vysvětlit. Různé země Evropy samozřejmě mají různé zájmy, různé priority,
různé loajality, různé historické zkušenosti, vzpomínky a obavy, ale zařadit
celou tuto různost do slov stará a nová Evropa neumím a myslím, že to ani
nejde.

Evropské země se nepochybně liší svou historickou zkušeností. Liší se zejména
tím, že některé z nich mají dobré důvody nepovažovat svobodu za samozřejmou
věc. Proto si jsou dobře vědomy její zranitelnosti a jejich nepřátel. Vědí, že
svoboda není ani dar, ani exportovatelné zboží a jsou citlivé na jakékoli
známky jejího porušování. Zdůrazňují proto právo na vlastní názor a právo tento
názor zastávat.

Některé evropské země nedávno prodělaly hlubokou systémovou změnu –
transformovaly komunistický režim v pluralistickou parlamentní demokracii a v
tržní ekonomiku. Vědí proto své o relativním významu vnějšího tlaku a domácích
faktorů při iniciování a provádění této změny. Výsledkem toho je, že kladou
důraz na faktory domácí. Jsou však loajální a vědí, že pád berlínské zdi a naši
sametovou revoluci neumožnila německá Ostpolitik, ale postoje Ronalda Raegana a
Margarety Thatcherové. Vědí i to, kdo zajistil jejich vstup do NATO. Tato
loajalita jim pro jejich další cestu dává jasný koridor, ale nedělá z nich
provazochodce, kteří mají zcela nulovou volnost volby jednotlivých kroků své
cesty.

Už několik let si lámu hlavu nad tím, proč Evropská unie (či přesněji řečeno
její úřednická část, zvaná Evropská komise) ve svých posudcích České republiky
klade takový důraz na zákon o státní službě. Snažil jsem se jim již mnohokrát
vysvětlit, že to tak důležité není, ale slyšet to nechtějí.
Pokusme se proto popsat výchozí situaci:
- drtivou část úředníků státu jsme zdědiliz předlistopadové éry, kdy bylo
zaměstnání tohoto typu svým způsobem privilegiem (vím ale, že si to mnoho
tehdejších úředníků nemyslelo a i to, že z toho žádné velké prebendy většina z
nich neměla);
- radikálního otevření možnosti podnikat využila po roce 1989 většina aktivních
členů naší společnosti k hledání svého uplatnění mimo státní službu(ve skrytu
duše jsme ale doufali, že brzké nasycení trhu práce přece jenom bude část
těchto lidí motivovat hledat své místo právě zde);
- nárůst role státu formou znovuzavádění nejrůznějších kontrol, regulací a
povolovacích či zakazovacích procesů, ke kterému od prvotní liberalizace,
deregulace a privatizace u nás více méně nepřetržitě dochází, vedl v minulém
desetiletí k obrovskému zvýšení moci úředníkůovlivňovat naše životy;
- každá nová státní administrativa si s sebou nutně přivádí i „své“ úředníky (a
proto jde jen a jedině o to, je-li to u nás více nebo méně než v jiných zemích
a dělají-li to všichni stejně - o tom prvním si myslím, že v tomto ohledu ze
světa nijak nevybočujeme, ale ohledně toho druhého mám strach, že zejména
lidovci a socialisté jsou mistry ve „starání se“ o své ovečky).

Co může přinést zákon o státní službě proti dnešnímu stavu? Určitě přinese
„zabetonování“ dnešních úřednických struktur, nastolí další stupeň zbytečné a
nefunkční rigidity a výrazně posílí úřednickou mentalitu, která u nás přetrvává
ještě z dob c. k. Rakouska-Uherska. To je v každém případě věcí negativní, ať
už u státu dnes pracují andělé nebo zloduchové.
Nevěřím, že bude tento zákon znamenat úplně jinou motivaci k práci ve státní
službě než dnes, protože tam budou platy, kariérní postup i prostor pro osobní
iniciativu vždycky menší než ve sféře soukromé. Zájem o tuto práci proto bude
vždy spíše odrážet situaci na trhu práce, míru nezaměstnanosti, hospodářskou
konjunkturu a bude jejím důsledkem.

Podstatné je i to, že žádný zákon nezabrání povolební výměně úřednických
špiček, tedy lidí, pohybujících se blízko volených politiků. Ale i tato výměna
je naprosto normální a nutná, ale v realitě není nijak dramatická. Abych mluvil
konkrétně - v mé kanceláři mají jen dva mí spolupracovníci pracovní smlouvu na
dobu určitou, tedy na dobu mého předsedování sněmovny. Všichni ostatní jsou
normálními zaměstnanci, chráněnými standardní pracovní smlouvou. Mají mít něco
specifického? Mají mít něco navíc? Něco jiného je role „poradců“, jejichž počet
a osudy žádný zákon o státní službě stejně nikdy nepředepíše. Já jsem měl jako
předseda vlády poradců 5, dnešní předseda vlády jich však má více než 30 - ale
to žádný zákon nezakáže. (To může eventuálně „zakázat“ rozprava o státním
rozpočtu, o penězích pro Úřad vlády.)

Jako ekonom vím, a věřím, že to vědí i právníci, že jednou věcí jsou nominální
pravidla a druhou faktické reálné chování, které je dáno daleko více vlivy než
jen suchou literou zákona, která vytváří jeho globální rámec. Budou politika,
lidské zájmy, módní světonázorové trendy, ale i sama lidská podstata v těchto
věcech to, co vyplývá z formulací v Ústavě EU, posilovat nebo oslabovat? Budou
to posouvat tím nebo oním směrem? Sleduji-li předsedy a místopředsedy
Evropského i našeho parlamentu, mám vážné obavy, že realita půjde ještě daleko
dále, než co nám znění Ústavy EU nabízí.

Když jsem se nedávno za těmito svými aktivitami ohlédl, pochopil jsem, že to
celé dává pospolu poměrně ucelený obraz mých názorů, postojů a úvah, který by
česká veřejnost na toto téma měla od svého prezidenta v nějakém přehledném
tvaru dostat. Proto jsem mnohé starší texty vyřadil a mnohé nové k ní přidal.

Ano, Česká národní banka je totiž stát. Naše média a díky tomu i naši občané
ztotožňují stát primárně jen s vládou a snad trochu i s parlamentem, ale to
bohužel není pravda. Neztotožňují ho s prezidentem, se soudním systémem,
s Radou pro Českou televizi či s řadou dalších státních institucí, a bohužel už
vůbec ne s naší, médii hýčkanou centrální bankou. S institucí, která se dnes
jmenuje ČNB a ne – jako za komunismu – SBČS.

Přítomnost islámu na evropském kontinentě není zdaleka pouze novodobou
záležitostí – jeho  vliv na utváření Evropy se datuje již řadu staletí.
V poslední době se však o islámu hovoří převážně v souvislosti s teroristickými
útoky páchanými ve jménu islámu a s problémy komunit novodobých muslimských
přistěhovalců do západní Evropy. Vznikají tak nové otázky nad budoucností
Evropy, ve které islám hraje stále silnější roli.

Už dávno před 11. zářím loňského roku jsem se v různých místech Evropy, zejména
na akcích politického nebo zpolitizovaného typu, setkával s viditelnými a
evidentně neskrývanými projevy antiamerikanismu a s nezpochybňovanou apoteózou
předností tzv. evropského přístupu či modelu uspořádání lidské společnosti.
Řečníci se sice při těchto vystoupeních zaštiťují slovy, že existuje jen jedna
západní civilizace, ale musím trvat na tom, že se touto cestou různí mocní a
vlivní eurointelektuálové a europolitici snaží za každou cenu Ameriku od Evropy
rozlišit, rozdělit, odtrhnout.

Loni v květnu jsem se nemohl smířit s mezinárodní konferencí, kde jeden německý
profesor (vlivný poradce německého kancléře) posměšně hovořil o americké
„kovbojské mentalitě“ jako o definiční charakteristice americké společnosti.
Jako jediný v sále jsem protestoval! Před několika týdny jsem se ve Vídni
zúčastnil konference o globalizaci, kde řečník (bývalý ministr německé spolkové
vlády) hovořil o americké asociálnosti, o otrocké práci v dnešní USA (v
originále Sklavenarbeit!), o nezbytnosti člověka mít 2 až 3 zaměstnání, o 16ti
hodinové pracovní době jako podmínce uživit se (při absenci sociální pomoci),
atd. Opět jsem jako jediný protestoval já. Tito řečníci úvodních projevů nebyli
komunisté, anarchisté, pravicoví neonacisté. Prvním z nich byl sociální
demokrat, druhý byl demokrat křesťanský. Rozdíl mezi jejich názory však byl
velmi malý. Oba chtěli soziale Marktwirtschaft, neboli sociálně tržní
ekonomiku, oba ostře odmítali liberalismus a pro oba byl nepřijatelný i sám
termín kapitalismus. Podobné citáty bych mohl uvádět dlouho. Snad každému je
známý zjevně neliberální pohled francouzských politiků a intelektuálů (a kdo
nezná jeho kořeny, ať si přečte u nás v roce 2001 vydanou knihu R. Arona „Opium
intelektuálů“, napsanou již v roce 1954). V roce 1994 vydala Francie oficiální
dokument o EU, ve kterém se říká, že „liberalismus byl a je hlavním zdrojem
slabosti Evropy“.

Podle Smlouvy o Ústavě je právní situace zcela jiná, kdy zejména v celém
rozsahu přenesených pravomocí přestává mít význam rozdíl v právní síle našich
vnitrostátních předpisů (ústavní zákon, zákon, odvozený právní předpis), a
dosavadní kritérium zákonnosti a ústavnosti je jednak rozšířeno o další
kategorii pramenů práva, jednak ale tímtéž současně zrelativizováno.

Vážím si práce církví na poli vzdělávání, dobročinnosti, či zdravotnictví, což
jsou aktivity, které církve – kromě své vlastní duchovní činnosti – rozvíjejí
ku prospěchu celé společnosti. Tyto aktivity ale musí být vyvíjeny podle obecně
závazných předpisů českého právního řádu. Na tom není nic omezujícího či
restriktivního.

To už mě vede k tomu, že bych musel komentovat vnitřky, a to nerad dělám. Mně
to spíše ukazuje tuhle tu věc. Ta konstelace, která tam vznikla, je velmi
křehká. A zase to říkám jako empirický soud, nikoliv hodnocení křehká. Když je
něco křehkého, tak stačí malé cvrnknutí a ono se to rozpadá nebo mění. Takže
kdyby ta situace byla daleko pevnější, tak jedna osoba nemůže udělat nic, ať je
to pan Kalousek nebo pan Svoboda nebo kdokoliv jiný.

Já si myslím, že vstup zemí Evropské unie k nám, a teď myslím zemí vstup v
nejrůznějším slova smyslu, od turistického po investiční, obchodní, po
kontrolní a dohlížející na nás, radící nám a doporučující nám, kupující si tady
něco a investující tady a já nevím, co mám všechno říci, a chodící po Karlově
mostě, to už bude změna úplně, úplně zanedbatelná za desetinou čárkou. To už se
tady stalo, to už tady je. V tomto smyslu tady žádný velký průlom nebude, ale
ta tečka moje je, že z tohoto hlediska ten moment toho formálního členství,
jako jestli o pár měsíců dříve nebo později, je pod mou rozlišovací schopností.

Nic není zadarmo a ani vstup do Evropské unie není zadarmo. Jak náklady
vnitřními, tak náklady vnějšími, takže to určitě ano. Ty náklady budeme platit
my a nebude je platit nikdo jiný na světě. Pokud nám někdo náhodou namlouvá, že
to bude jinak, tak se hluboce mýlí. To je věc číslo jedna. Na druhé straně já
si myslím, že to budou plynuleji plynoucí nebo plynuleji dopadající náklady.
Nečekám žádný jednorázový šok, zlom, změnu, která by něco měla dělat s korunou.
Ne, to bych jako nevyměňoval korunu za nějakou jinou měnu kvůli tomu.

Protože se zdraží zboží a samozřejmě ty nepřímé daně zvýhodňují toho bohatšího,
protože on si koupí stejný počet chleba na hlavu jako ten chudší a bude platit
z toho stejnou daň. Zatímco, když někdo měl z milionu daň takovou a z deseti
tisíc onakou, tak to bylo jinak. Takže budou křičet všichni příjmově nižší.
Myslím, že váže to na tu předchozí otázku, kterou jsme rozebírali, a to sice
Evropa. Já jsem si hned, jak jste začal o tom mluvit, ta je to daně a Evropa.
Já bych byl velmi pro zavést systém rovné daně, což je velmi blízké tomu, co vy
navrhujete. Já mám ovšem strach, že to je systém, který v Evropě není, trošku
se o něj bojuje v Americe a leckde jinde, a to by Evropská unie řekla:
"Holoubci, tak harmonizace politiky, harmonizace daňových soustav. Vy nemůžete
mít rovnou daň, když my máme přímé daně a nepřímé daně." Takže je tam i tato
vazba. Já bych pro to byl, ale to je problém s Evropou.

No, tak já souhlasím v jednom smyslu s tazatelkou, že dominující ideologie
Evropské unie je v mých očích ideologie levicová, ideologie sociáldemokratismu,
jakkoliv široce definovaného. Netroufal bych si říci, že to je ideologie
komunistická nebo ideologie marxistická. Samozřejmě, že tam leckde komunisté ve
vládách jsou. Všiml jsem si, jak pan francouzský premiér Jospin minulý týden po
volbách spekuloval o tom, koho si zase doplní eventuálně do vlády, když musí
někteří ministři odejít. Takže komunismus bych do toho tak úplně netahal, ale,
že to je levicová ideologie a nejenom v té otázce odumírání státu, ale v celé
řadě jiných věcí, to určitě ano. O tom já kážu ve dne v noci.

Zatímco předčasné parlamentní volby v roce 1998 byly o tom, zda si ODS na naší
politické scéně udrží důležitou pozici, či zda bude vytlačena na její okraj,
nyní je naše ambice jiná: volby chceme a musíme vyhrát. Nemůžeme mít žádný
jiný, menší cíl.

Jsem rozhodnut pro tento cíl udělat všechno, co je v mých silách a
schopnostech. Mám-li však s tímto úkolem naši stranu vést, budu nekompromisně
požadovat, aby to byla strana na všech úrovních jednotná, důvěřující vedení,
které si dnes zvolí, a respektující pravomoci volených orgánů ještě více než
tomu bylo v minulosti. Celé naší veřejnosti musíme ukázat, že slovo
demokratická máme v názvu oprávněně, ale musím připomenout i to, že tam máme i
slovo strana (tedy nikoli slovo hnutí či fórum). Že diskuse, případné spory a
osobní ambice jednotlivců trvají pouze do demokratického rozhodnutí, a že se
pak všichni loajálně vydají cestou, kterou stanovila většina.
Za takovou stranu mohu a chci převzít odpovědnost. A dodávám – odpovědnost se
vším všudy. I s osobními důsledky a závěry, které pro sebe učiním, pokud
v našem zápase neuspějeme. I tím chci dnes - a to zřetelněji než v minulosti -
zdůraznit, jak vážná a zásadní je doba, která je před námi. I proto chci
všechny delegáty kongresu opětovně vyzvat k vysoce úvážlivému a maximálně
odpovědnému rozhodování při volbě našeho nového vedení. Touto volbou totiž
vytváříme základní předpoklady pro naše volební vítězství v příštím roce.
Prosím, aby právě s tímto vědomím každý přistupoval k této volbě.

Chtěl bych se touto cestou omluvit za své pondělní prohlášení o výsledcích mise
předsedy Senátu Petra Pitharta na Kubu. Bylo učiněno na základě tehdejších
informací a ukázalo se být chybné. To, že se oba vrátili, je v každém případě
vítězstvím a každý, kdo se o to přičinil, zasluhuje ocenění.

Frázi integrace pravice nerozumím, nemá žádné vymezení a vůbec žádný obsah.
Integraci můžeme chápat jako schopnost komunikace pravicových stran, přičemž
dost dobře nevím, kdo je pravicová strana. Unie svobody to určitě není. Za
druhé, integrace by bylo pohlcení některých stran jinými. Takže já bych se
slovem integrace, chci-li ho použít jako analytický termín, vůbec nehrál.

Předpokládám také, že si mnozí z nás vzpomínají na Hayekovu definici
intelektuálů jako “professional second-hand dealers in ideas”“, kteří jsou hrdí
především na to, že nemají „žádné speciální znalosti“, kteří nejsou ochotni
převzít „přímou odpovědnost za praktické záležitosti“ a kteří dokonce ani
nemusí být „příliš inteligentní“ na to, aby vykonávali své „poslání“. Hayek
argumentoval, že se intelektuálové spokojují se „zprostředkováním šíření
myšlenek“ originálních myslitelů obyčejným lidem, které nepovažují za sobě
rovné.

Nabízí se otázka, jakému druhu idejí dávají intelektuálové přednost. Jsou
intelektuálové ve své volbě idejí, jimiž se zabývají, neutrální? Podle Hayeka
nikoli. Intelektuálové nezastávají a nešíří všechny druhy idejí. Naopak
demonstrují jasné a v jistém smyslu velmi srozumitelné preference pro některé
z nich. Dávají přednost idejím, které jim zajišťují zaměstnání a výdělek a
které zvyšují jejich moc a prestiž.

Intelektuálové hledají ideje se zvláštními vlastnostmi. Hledají ideje, které
posilují roli státu, protože stát je obvykle jejich hlavním zaměstnavatelem,
sponzorem nebo donátorem. Podle Hayeka navíc „roste síla idejí úměrně jejich
obecnosti, abstraktnosti a vágnosti“. Proto není překvapující, že se
intelektuálové zajímají převážně o abstraktní, ne přímo aplikovatelné ideje.
V tomto způsobu myšlení mají komparativní výhodu. Nejsou dobří v detailech.
Nemají ambice řešit problém. Nezajímají se o každodenní věci obyčejných lidí.
Hayek to říká jasně: „Intelektuála nezajímají technické detaily nebo praktické
obtíže“. Zajímá se o vize a utopie. A protože socialistické myšlení vděčí za
svůj půvab svému „vizionářskému charakteru“ (a já bych dodal nedostatku
realismu a své utopické povaze), má intelektuál sklon stát se socialistou.

Podobným způsobem ve známém eseji „Opium intelektuálů“ analyzoval Raymond
Aronnejen rozdíl mezi revolučním a reformním způsobem uvažování, ale rovněž –
což je v tomto kontextu důležitější – rozdíl mezi sklonem k „prozaickosti“ nebo
k „poezii“. Zatímco „prozaický model myšlení postrádá vznešenost utopie“ (Roger
Kimball), socialistický přístup je – slovy Arona – „založený na poezii neznáma,
budoucnosti a absolutna“. Jak tomu rozumím já, přesně to je sféra intelektuálů.
Někteří z nás by dodali, že „poezie absolutního je nelidská poezie“.

Jak již bylo řečeno, intelektuálové chtějí posílit svou prestiž a moc. Když
jsme v éře komunismu narazili na myšlenky Hayeka a Arona, neměli jsme žádné
potíže jejich poselství porozumět. Poskytli nám tolik užitečné vysvětlení
zvláštního postavení intelektuálů v naší vlastní společnosti a tehdejší době.
Naši intelektuálové to samozřejmě slyšeli neradi a uznat to nechtěli, protože
byli oprávněně velmi nespokojeni s absencí intelektuální svobody, které si
každý intelektuál vysoce cení. Komunističtí politici však intelektuály jako své
společníky potřebovali. Potřebovali jejich „obchodování s idejemi“ pro
vytváření příznivého veřejného mínění, pro obhajobu svého nelidského,
iracionálního a neefektivního režimu. Potřebovali jejich schopnost nabízet
obecné, abstraktní a utopické ideje. Obzvláště potřebovali jejich ochotu
zabývat se hypotetickou budoucností namísto kritiky reality, která byla mnohem
méně růžová.

Intelektuálové v té době – a nemyslím tím éru stalinského teroru – šťastní
nebyli. Byli hluboce nespokojení se svým vlastním příliš malým blahobytem. Byli
frustrováni omezeními, jimž museli čelit. Jejich pozice v komunistické
společnosti byla nicméně relativně vysoká a paradoxně velmi prestižní.
Komunističtí vládci při svém svévolném a voluntaristickém způsobu nakládání
s lidmi intelektuály využili a zneužili a byli ochotni jim to nahradit. Tím se
ale intelektuálové dostali do ožehavé pozice. Nebyli „hodnoceni“ (nebo
oceňováni) neviditelnou rukou trhu, nýbrž velmi viditelnou rukou vládců
tehdejší společnosti. K mé velké lítosti nebyla řada intelektuálů nechtěla nebo
nebyla schopna nebezpečným důsledkům tohoto uspořádání rozumět.

Nebylo pro mne žádným překvapením, když po pádu komunismu, v naší náhle
svobodné zemi, kde byla prakticky přes noc odstraněna předchozí omezení lidské
svobody, první frustrovaná a otevřeně protestující skupina byli intelektuálové,
tedy „žurnalisté, učitelé, publicisté, rozhlasoví komentátoři, spisovatelé
románů a umělci“ (použiji-li Hayekova slova). Intelelektuálové protestovali
proti – pro ně – nepříjemným omezením, která přinesl trh. Velmi rychle
zjistili, že svobodná společnost (a svobodné trhy) nemusí využívat jejich
služby natolik, jak byli zvyklí v minulosti. Pochopili, že jejich oceňování
neosobními silami nabídky a poptávky může být nejen méně příznivé než jejich
vlastní sebehodnocení (Robert Nozick správně řekl, že „intelektuálové se
považují za nejhodnotnější lidi“), ale i méně příznivé než hodnocení politiků a
byrokratů starého režimu. Stali se proto prvními viditelnými a hlasitými
kritiky nové svobodné společnosti, o níž jsme my snili celá desetiletí.

Připouštím, že byli ve své elitistické kritice trhu a nedostatečně „lidských“
zákonů nabídky, poptávky a cen relativně úspěšní. Zvláště na počátku – a obávám
se, že se od té doby příliš mnoho nezměnilo – byli kritičtí vůči tržní
ekonomice (a nedostatku peněz v jejich prospěch) více než zbytek naší
společnosti, protože – k jejich velkému překvapení – se životní úroveň
normálních občanů zvýšila, přinejmenším relativně, více než jejich vlastní.
Schumpeter měl pravdu, když v knize „Kapitalismus, socialismus a demokracie“
(1942) postřehl, že „zásluhy kapitalismu nespočívají v zajištění hedvábných
punčoch pro královny, ale v tom, že je mají i prosté dívky v továrně, a že na
to vydávají stále méně úsilí“. Tuto jednoduchou pravdu hodně intelektuálů není
ochotno přijmout.

Systém volného trhu neodměňuje „ani nejlepší, ani nejchytřejší“ (John K.
Williams), nýbrž ty, kteří jakýmkoli způsobem či formou uspokojují přání a
preference ostatních. Lze souhlasit s s Hayekem, že nikdo nedokáže lépe než trh
zjistit „míru příspěvku jednotlivce k celkovému produktu“. Dobře víme i to, že
systém volného trhu neodměňuje ty „nejctnostnější“, ani ty, kteří věří, že si
to nejvíce zaslouží. Není proto divu, že intelektuálové, kteří sebe oceňují
velmi vysoko, trhem opovrhují. Trhy oceňují intelektuály jinak, než by si oni
přáli, a navíc fungují bez jejich dozoru. Proto jsou intelektuálové podezíraví
k volnému trhu a dávají přednost tomu, když jsou veřejně podporováni. Proto
upřednostňují socialismus.

Jak vidíme v Evropě i v Americe, intelektuálové takový systém milují. Poskytuje
jim peníze a sladký život. Dává jim příležitost být vlivný a být slyšen.
Západní svět je stále dost blahobytný na to, aby podporoval a financoval hodně
z jejich nepraktických a někdy přímo bezúčelných činností. Může si dovolit
luxus zaměstnávání velkého počtu intelektuálů, kteří používají „poezii“ ke
chvále existujího systému, k prosazování konceptu pozitivních práv, k obhajobě
předností konstruktivického lidského záměru (oproti spontánnosti lidského
jednání), k podpoře jiných hodnot než jakými jsou svoboda a demokracie.

Po úplné diskreditaci komunismu a v momentě nepopiratelné krize evropského
sociáldemokratismu se stal explicitní socialismus pro většinu intelektuálů málo
atraktivní. Dnes je obtížné najít na Západě intelektuála, který chce být „ in“
a mít vliv, a stále se hlásí k socialismu. Explicitní socialismus ztratil svou
přitažlivost a my jej dnes nesmíme považovat za svého hlavního rivala.

Neliberální ideje začaly být formulovány, šířeny a zvěstovávány ve jménu
ideologií nebo „ismů“, které se staromódním, explicitním socialismem nemají –
přinejmenším formálně a nominálně – nic společného.Tyto ideje však jsou v mnoha
ohledech podobné. Stále je v nich omezování lidské svobody, stále se nabízí
ambiciózní sociální inženýrství, stále se vrací „vynucování dobra“ těmi, kdo se
cítí být vyvoleni (T. Sowell), stále je doporučováno vytlačování standardních
demokratických metod alternativními politickými procedurami. Stále je v nich
pocit nadřazenosti intelektuálů a jejich ambicí.

Mám na mysli environmentalismus (s jeho heslem první Země, místo principu první
svoboda), radikální humanrightismus (založený – jak přesně argumentuje de Jasay
– na neodlišování práv a rightismu), ideologii „občanské společnosti“ (nebo
komunitarismu), jenž není ničím jiným než novou verzí postmarxistického
kolektivismu, která chce privilegia pro různé organizované skupiny a tím –
v podstatě – refeudalizaci společnosti. Mám na mysli i multikulturalismus,
feminismus, apolitický technokratismus (založený na nestrukturované zášti
k politice a politikům), internacionalismus (a zvláště jeho evropskou variantu
nazývanou evropeismus) a rychle šířící se fenomén, který nazývám NGO-ismus.

Všechny tyto ismy představují náhradní ideologie za socialismus. Všechny dávají
intelektuálům nové možnosti, nový prostor pro jejich činnosti, vytvářejí nová
volná místa na trhu idejí. Čelit těmto novým ismům, odhalovat jejich skutečnou
povahu a zbavovat se jich může být obtížnější než v minulosti. Může to dokonce
být komplikovanější než bojovat se starým, explicitním socialismem. Každý chce
mít zdravé životní prostředí; každý chce překonávat osamělost uprostřed
fragmentované postmoderní společnosti a účastnit se bohulibých aktivit různých
klubů, sdružení, nadací a charit. Téměř každý je proti diskriminaci založené na
rase, náboženství nebo pohlaví; řada z nás je proti přílišné moci státu apod.
Ukázat nebezpečí těchto přístupů proto znamená foukání proti větru.

Tyto alternativní ideologie – s jejich nejasnou, nestabilní a ještě
nepopsanou potenciální synergií – jsou úspěšné zvláště tam, kde proti nim
neexistuje dostatečný odpor. Nacházejí úrodnou půdu tam, kde země (nebo celý
kontinent) dlouhotrvajícími kolektivistickými sny podkopávaly svobodu (a
svobodné trhy). Kde se intelektuálům podařilo získat a udržet si velmi silný
hlas a společenský status. Mám teď samozřejmě na mysli spíše Evropu než
Ameriku. Je to Evropa, kde jsme svědky vytlačování demokracie postdemokracií,
kde nadvláda EU nahrazuje demokratická uspořádání v členských zemích EU, kde se
Hayekova „paravláda“, spojená s organizovanými (protože organizovatelnými)
zájmy, úspěšně prosazuje, a kde dokonce řada liberálů při své oprávněné kritice
státu nevidí nebezpečí prázdného evropeismu a hluboké (nebo dokonce stále
hlubší) byrokratické unifikace evropského kontinentu. Evropané tleskají
formálnímu otevírání kontinentu, ale nevidí, že zrušení hranic bez skutečné
liberalizace lidských akvitit „pouze“ posouvá vládu nahoru, tj. na úroveň, kde
neexistuje demokratická odpovědnost, a kde jsou rozhodnutí činěna politiky
jmenovanými politiky, nikoli politiky zvolenými občany ve svobodných volbách.

Evropská ústava byla pokusem ustavit tento systém i v právní formě. Byla
pokusem jej konstitucionalizovat. Proto je tak důležité, že francouzské a
nizozemské referendum tento proces zastavily, že přerušily onen zdánlivě
nezvratný proces směrem ke „stále těsnější Evropě“, že uvedly do pohybu diskusi
– v eurospeaku nazývanou – „obdobím reflexe“. Nepředpokládám, že tato povolená,
shora organizovaná reflexe dojde tak daleko, aby odhalila skutečné příčiny
současných evropských problémů. Otevřela však alespoň dveře. Měli bychom tuto
příležitost využít a připomenout si, co dělá lidskou společnost skutečně
svobodnou, demokratickou a prosperující.

Je to politický systém, který nesmí být ničen postmoderní interpretací lidských
práv (s jejím důrazem na pozitivní práva, s její převahou skupinových práv a
nároků nad individuálními právy a odpovědnostmi a s její denacionalizací
občanství), oslabením demokratických institucí, které mají nenahraditelné
kořeny výlučně v národních státech, „multikultualitou“ způsobenou ztrátou
potřebné koherence různých sociálních entit a celokontinentálním „dobýváním
renty“ (rent-seeking), které je umožněno rozhodováním na úrovni vzdálené
jednotlivým občanům, kde jsou rozptýlení voliči ještě rozptýlenější než ve
svrchovaných národních státech.

Zpráva o navržení Karla Schwarzenberga na post ministra zahraničí České
republiky mi opravdu vyrazila dech, a proto jsem při jednání s předsedou vlády
i na následné tiskové konferenci reagoval tak, jak jsem reagoval. Nebylo to
proto, že tato věc se mnou nebyla nijak předběžně konzultována. Moje výhrady
mají věcný obsah, který nijak neskrývám a který jsem připraven obhajovat.

Chtěl bych zdůraznit i to, že z mé strany nešlo a nejde o apriorní nesouhlas
s osobou senátora Schwarzenberga jako potenciálního člena vlády, protože mi jde
výlučně o vhodnost jeho jmenování právě na konkrétní post ministra zahraničních
věcí. I to je důležité, protože z toho plyne, že to není výraz mého hodnocení
Karla Schwarzenberga jako takového. Prosím, aby i toto vzali všichni moji
kritikové vážně.

Asi se shodneme na tom, že každý náš ministr zahraničí musí jasně, ostře a
z vlastního přesvědčení zastávat a hájit zájmy, postoje a priority České
republiky. Z toho vycházím. Obávám se však, že něco takového není možné – ale
nijak ho za to nekritizuji – očekávat od člověka, který je s naší zemí (byť
nedobrovolně) spojen pouze menší částí svého života (a musím dodat, že i jen
částí svého majetku), který je vůči zahraničí vázán řadou dalších loajalit, a
který s normálním životem občanů této země přišel do styku pouze částečně a
okrajově.

Pan senátor Schwarzenberg sice nemá rakouské (ale švýcarské) občanství, jak
jsem si myslel, ale v Rakousku prožil daleko větší část svého života než u nás
a tato země je pro něho druhým domovem. Ve Vídni většinou i bydlí a ne náhodou
jej telefonická nabídka na tento vládní post zastihla právě tam. Pro mne to je
věc relevantní.

Použil jsem výraz „křehkost česko-rakouských vztahů“. Ta je skutečností, kterou
každý člověk, který má oči otevřené, vidí a která se leckdy dost dramaticky
projevuje v pohledu na minulost, na jadernou energetiku, na svobodný pohyb
pracovních sil, atd. Vyřešení otázek tohoto typu nelze dosáhnout zamlžením a
smícháním rakouských a českých pozic. Proto vidím jako problém, že by na postu
šéfa české diplomacie byl člověk objektivně motivovaný existující dvojí osobní,
resp. občanskou loajalitou. Česko-rakouské vztahy potřebují jasné vymezení,
otevřenou diskusi a důsledné prosazování českých zájmů.

Post ministra zahraničí je ve vládě jedním z nejvýznamnějších. Musí vyjadřovat
politiku vlády a politiku většiny, která za ní v Parlamentě i společnosti
stojí. Ministr zahraničí nemá přicházet z okraje politické scény a
reprezentovat její menšinovou část. Musí být reprezentantem rozhodujících sil
tvořících vládu, a musí mít jejich důvěru. Myslím, že tomu tak v  případě pana
Schwarzenberga není.

Senátor Schwarzenberg byl na tento post nominován stranou Zelených. To je
strana s výrazně menšinovými, v mnoha oblastech extrémními názory. Považuji za
nevhodné, aby tak zásadní a dlouhodobá agenda, jakou je zahraniční politika,
byla předurčována postoji strany disponujícími pouhými šesti poslanci ve
sněmovně. Pokud by eventuálně pan Schwarzenberg svými politickými názory tuto
stranu nerespektoval, potom nechápu smysl jeho nominace touto stranou.

V4 se za 15 let své existence nestala integrovaným, na administrativní
organizovanosti založeným, politickým regionálním blokem. Záměrem nikdy nebylo,
není, a jistě ani nikdy nebude vytvořit něco jako středoevropský Benelux. Tato
absence formální organizace však slabinou V4 není, je spíše její předností.V4
je a jistě i nadále zůstane, seskupením 4 suverénních, spolu sousedících
středoevropských států, majících v lecčems podobnou minulost i současnost.

V4 se ustavila jako užitečné konzultační fórum pro hledání a definování
společných zájmů těchto čtyř zemí. Cílem těchto konzultací však není za každou
cenu nalézt jednotný postup či názor. Cílem je usilovat o vzájemné porozumění.
Cílem je pokusit se chápat případná rozličná stanoviska a postoje a cílem je
zabraňovat vzniku jakýchkoli nových vzájemných sporů či konfliktů.

Pro země Visegradu jsou v současné době charakteristické mimořádně dobré
sousedské vztahy, které jsou důsledkem intenzivních styků a široké spolupráce
probíhající nejen mezi politiky, ale i mezi občany, podniky, obcemi, městy,
regióny, vysokými školami, výzkumnými institucemi a dalšími subjekty.

Východiskem_nemůže_být_nic_jiného_než_společné_zájmy

Prezident, který rozhoduje, nemůže být povinen jmenovat konkrétní osobu do
konkrétní funkce. Všem je jistě také známo, že v minulosti prezident republiky
například nejmenoval řádně navrženého kandidáta na prezidenta NKÚ, že
nejmenoval vysokoškolského profesora, velvyslance a ostatně i řadu soudců.
Připomínám také to, že na zasedání vlády dne 19.10.1998 tehdejší místopředseda
vlády, dnešní předseda Ústavního soudu, Pavel Rychetský informoval členy vlády
o tom, že rozhodnutí o jmenování soudců je plně v kompetenci prezidenta
republiky a že je pouze na něm, zda jmenuje všechny navrhované kandidáty.

O tom se dá filozofovat či mluvit v nadsázce. Jedna paní mi v těchto dnech
napsala strašně hezký dopis. Říká v něm: „Nesmíte se mračit.“ Já si uvědomil,
že to nebyla triviální rada. Chtěla tím říci, že prezident toho může strašně
moc ovlivnit už tím, jak se tváří. Tím utváří atmosféru kolem sebe. Prostě
myslím, že prezident nemůže vypadat otráveně, unaveně, nemocně, přetíženě,
zamračeně. Budu moc usilovat o to, abych takhle nevypadal.

V britském deníku The Guardian jsem si přečetl tuto větu: Snad Klaus svým
euroskepticismem - já bych to v závorce přeložil „eurorealismem“ - nenakazí
zbytek Evropy. To je docela hezká věta. Není v ní nic o zločinném Klausovi, jak
by to rád interpretoval jeden politik strany lidové. Ta věta naznačuje
obrovskou nejistotu samotné Evropy.

Jsem přesvědčen stejně jako George Bush, že v Iráku existuje velmi nehumánní a
velmi nedemokratický režim. Jsem velmi pro to, aby i v Iráku začal proces
postupné demokratizace, jako se to povedlo v mnoha zemích světa včetně střední
Evropy. Ale mám takový pocit, že v žádné z těchto zemí nebyla použita metoda,
při níž by se k dosažení změny společenského systému země použila válka. To je
naprostá novinka. Snad mě žádný historik nechytne za slovo a nepřipomene mi, že
v nějaké miniaturní zemičce to tak bylo. Ale to by byla spíše výjimka
potvrzující pravidlo. Takže dosáhnout změny režimu prostřednictvím války, to je
pro mě velmi sporná věc.

Já jsem myšlenkově navázán na dva nejvýznamnější pravicové think tanky
washingtonského establishmentu. Jedním z nich je American Enterprise Institute
a druhý je CATO Institute. Ten první, ve kterém působil viceprezident Cheney,
je totálně na straně Bushovy administrativy, a ten druhý je jeho fanatickým
odpůrcem. Sleduji tuto diskusi uvnitř americké pravice bedlivě a je podobná té
naší. Proto si myslím, že bychom tento spor neměli používat jako fackovacího
panáka na naší domácí politické scéně.

Nevěřím tomu, že by mohlo být postavení USA ohroženo. Výsledkem konce studené
války a pádu komunismu je vytvoření unipolárního světa, v němž dominuje jen
jedna jediná zbývající velmoc, a já si nemyslím, že by se to mohlo v
dohlédnutelné budoucnosti změnit. Zadruhé: neumím tak snadno koupit úvahu, že
tento jediný režim ohrožuje zbytek světa.

Mně není bližší svět Chiraka a Schrödera. Mně je bližší svět Václava Klause,
který se dívá na tyto věci svým vlastním rozumem. Pro tento svůj postoj
nepotřebuji ani Chiraka, ani Schröder a. Nepotřebuji se k nikomu přimknout.

Ani s tímto výrokem nemám takový problém jako někteří naši politici. Když na to
dva místopředsedové ODS zareagovali velmi ostře, tak jsem tatínkovsky přišel a
řekl jim: Pánové, vy nemáte právo na taková slova. Řekl jsem: Vemte to tak, že
vy jste boxeři bantamové váhy a Chirac je boxer supertěžké váhy. A pokud máte
jistotu, že se jako boxeři nižší váhy nikdy s boxerem supertěžké váhy neutkáte,
tak se nad kávou o tom druhém boxerovi dají dělat docela silácké výroky. Ale
nedej Bůh, aby došlo k opravdovému souboji. Snad je zřejmé, co tím říkám.
Nehájím Chirakův výrok a ani nehájím, že si na sebe Evropská unie ušila takový
problém.

Mé názory jsou v tomto skutečně neměnné. Vždy jsem uměl hovořit se všemi
podstatnými německými politiky, ať to byl Helmut Kohl, ať to byli prezidenti
Herzog nebo Rau, ať to byl kancléř Schröder, bavorský předseda vlády Stoiber.
Tyto hovory byly poněkud jiné, než jak potom bylo mediálně zjednodušeně
interpretováno. Vždy jsem byl svůj, mé názory byly vždycky pevné. Mohu vás
ubezpečit, že toto respektuji více než cokoliv jiného.

Mám pocit, že z řady důvodů je třeba navštívit Slovensko jako první.
Předpokládám, že bych na Slovensku udělal opravdu kratičkou návštěvu, to je tak
ráno vyletět a večer se vrátit zpátky. Tak jsem to také slíbil slovenskému
prezidentovi Schusterovi. Jinak jsem včera telefonicky hovořil velmi přátelsky
a velmi dlouze s polským prezidentem Kwasniewským, slíbil jsem, že druhá země
bude Polsko. Hovořil jsem i s kancléřem Schüsselem. Stál na lyžích, když mi
telefonoval včera v poledne, a domluvili jsme se - a tykáme si - že se potkáme
třeba někde při jarním lyžování někde v rakouských horách.

Střední Evropu beru vážně. Když jsem se před mnoha lety zúčastnil zasedání
takzvané Středoevropské iniciativy, tak jsem si připravil projev o střední
Evropě. Ukázal jsem ho tehdejšímu ministru zahraničí Zieleniecovi, ten se
zhrozil. Ukázal jsem ho rakouskému kancléři Vranitzkému, také se zhrozil.
Protože oni všichni používají pojem střední Evropa jako frázi, a když jsem ho
já vzal vážně, strašně se polekali. Myslím, že cosi středoevropského v nás a
kolem nás je. Vím, že sousedy nevyměníme a nepřestěhujeme se někam jinam, a
proto si myslím, že ty čtyři země kolem nás jsou těmi nejdominantnějšími
partnery.
 
Zdá se mi naprosto nedůstojné, abych někde vyhledal legitimaci ODS, pozval
televizi a pak tuto legitimaci začal drtit v drtiči papírů. Pokud někdo volá po
takových věcech, tak se míjí s podstatou věci.

Jsem fascinován jistotou, jak všichni vědí, kolik mě podpořilo komunistů. Musím
se vrátit ke svému příměru zlaté mušky z pohádky o Zlatovlásce a docházím k
závěru, že vy jako šéfredaktor MF DNES jste majitelem této zlaté mušky, která
se dívala do volebních uren a ví přesně, kdo tam hodil jaký hlas. Trvám na tom,
že to nevíte, zrovna tak, jako to nevím já. To je má první odpověď. Druhá má
odpověď je, že bych mohl jmenovat - ale nemám k tomu sebemenší zmocnění -
poslance všech, říkám všech, politických stran, kteří mi mezi čtyřma očima a s
rukoudáním řekli, že jejich hlas mám.

Jsem přesvědčen, že bych uměl analyzovat jednotlivé strany. Jsem si naprosto
jist, že komunisté v této volbě nebojovali za zvolení Klause, oni bojovali za
maximální oslabení sociální demokracie, svého hlavního a vlastně jediného
rivala na levici politického spektra. Podle mého názoru se v tomto smyslu
chovali racionálně.

Te Deum nebude, tedy alespoň ne kvůli mé volbě. Jiná Te Dea samozřejmě mohou
být, do toho já nemám co mluvit. Nicméně ani můj vztah k našim církevním
hierarchiím nebo představitelům není třeba démonizovat. Je mezi nimi řada těch,
s nimiž jsem uměl mluvit vždycky a oni se mnou též. Fanfáry jsem považoval tou
délkou vždy za nesmírně nadsazené, i když jsem nebyl jejich objektem. Mám
pocit, že určitý stud mi nedovolí, abych nadužíval těchto věcí.

Nevím, koho amnestovat, jestli je to na pořadu dne. Já to necítím. Ale pro
pořádek: několikrát jsem veřejně říkal, že se hodlám v nejbližších dnech na
toto téma sejít s ministrem spravedlnosti. Pokud bych po dohodě s vládou nabyl
dojmu, že je nějaká skupina trestaných, kde by o něčem takovém mělo smysl
uvažovat, jsem ochoten o tom uvažovat. Ale v žádném případě to nebude
iniciativa moje.

Myslím, že pan Václav Marhoul by měl vážit slova. Pokud mě zná, tak ví, že i
kdybych si myslel, že právě s těmito dvěma jmény byla udělána soudní
nespravedlnost, tak právě proto, že tyto lidi osobně znám, je moje šance udělit
jim milost menší než u jakékoliv jiné osoby.

Mohu odpovědět frází, nebo dlouhým projevem o Masarykovi. Neumím navazovat na
masarykovské mýty. Neumím vyslovit lacině "nebát se a nekrást". Obdivuji
každého, kdo tento obrat, který považuji za velmi laciný, je ochoten používat a
hlásit se k němu. S Masarykem je problém: co je Masaryk autentický a co jsou
mýty, které se o něm uměle rozšiřují? A proto bych se musel vrátit ke svému
projevu o Masarykovi, než abych řekl nějakou lacinou frázi.

Jan Švejnar v EURO (číslo 42, 2002) metodou apriorních soudů a neakceptování
kritiky reaguje na mou vážně a jasně koncipovanou polemiku, publikovanou o
týden dříve. Nebudu se věnovat jeho osobním útokům a urážkám, spíše se
podívejme na jeho argumenty, resp. neargumenty.

J. Švejnar se zlobí, že polemizuji se zkrácenou verzí jeho článku,
uveřejněnou v časopise TRANSITION. K tomu bych řekl, že
článek v časopise TRANSITION je publikován bez jakéhokoli varování, že
zkrácení způsobilo zkreslení názorů autora. Proto je to, pro mne jako čtenáře,
článek jako jakýkoli jiný. Jedná-li se o zkreslení, měl J. Švejnar protestovat
u vydavatele, ne se této verze článku zříkat v polemice se mnou;
repliku jsem – stejně jako on – publikoval v populárním ekonomickém
týdeníku, nikoli v akademickém časopise a i to musí J. Švejnar umět přijmout.
Chce-li žít jen v akademickém světě, může v něm žít, pouští-li se do
politických debat, musí očekávat adekvátní reakce. Nelze mít jen to lepší
z obou světů a právě o to se J. Švejnar celých 13 let pokouší;
-        struktura mých argumentů by však byla stejná i v akademické diskusi.

Na str. 60 J. Švejnar říká: „ekonomické problémy související s transformací byly
široce podceněny“! Kdy? Kým? Podcenil je – díky nepochopení absurdní logiky
komunistické ekonomiky – on, který v ní nežil a místo toho v Americe
sympatizoval s ekonomikou dělnických samospráv bývalé Jugoslávie? Ubezpečuji
ho, že nikdo z nás je nepodceňoval, ekonomických a sociálních důsledků přechodu
z jednoho systému do druhého jsme se naopak obávali. Proto jsme ho prováděli
velmi opatrně. Říci v jedné větě „Václav Klaus“, „debakl českého hospodářství“ a
„zapsání do dějin“ je hloupé a dětinské a hlavně to nemá nic společného
s ekonomickou analýzou. Je to politická proklamace, navíc velmi osobního rázu.

Analýzou faktů -  kromě holých dat – se J. Švejnar nikdy neobtěžoval.
Myslí to vážně, když říká, že jsme měli "poměrně kooperativní centrální banku“?
Ví o tom něco? Ví o totálně nekooperativních zásazích centrální banky v letech
1996 a 1997? Jednou věcí je objektivní analýza těchto zásahů (kterou by si J.
Švejnar měl udělat, a to jak v mikropoloze, tak v makrosféře), druhou věcí je
má zkušenost, že s vládou banka nekooperovala, že jsme byli řadou jejích zásahů
zcela šokováni a že jsme se o nich leckdy dozvěděli až po jejich provedení.
Pokud to J. Švejnar neví, touto cestou mu to sděluji.

Švejnarovo nechápání vhodnosti či nevhodnosti použití slova recese pro
popis eliminace neudržitelných výrob spjatých s komunistickou ekonomikou je za
hranicí mého chápání. Úsměvné je, že cituje výklad používání slova recese v USA
na podporu své argumentace, když já se mu snažím vysvětlit, že loňský pokles
ekonomiky v USA je něco úplně jiného než zmizení významné části tehdejší
produkce při pádu komunismu a jeho iracionálního ekonomického systému.

Je už únavné reagovat na politické ataky, že jsme neprovedli „rychlé
vytvoření silného právního rámce“ (str. 61), vynechám-li téměř žalovatelnou
poznámku, zda šlo o „zanedbání“ nebo o „úmyslné“ kroky a spojování této věci
s mou osobou.
Trvám na tom, že
-        jsme vytvářeli nový právní řád neméně rychle a neméně pozorně než
kterákoli jiná transformující se země;
-        právní řád byl vytvářen koaličními vládami a parlamenty, nikoli
Václavem Klausem;
-        hlavními legislativci od roku 1990 do konce mé koaliční vlády
v prosinci 1997 byli sociální demokrat Rychetský, předseda ODA Kalvoda a dnešní
předseda KDU-ČSL C. Svoboda. Nejenže to nikdy nebyl Václav Klaus, ale nebyl to
ani žádný představitel ODS.

Vážná a jemná úvaha, jdoucí mimo a nad úvahy J. Švejnara, je o tom, zda byla u
nás dosažena symetrie mezi mírou liberalizace (u nás asi větší než ve všech
dalších zemích, zejména v oblasti kapitálového účtu platební bilance) a mírou
regulace. Tady si nejsem jist, ale vím, že jsme spíše podlehli tlaku vnějších
rádců, než že bychom právě tento liberalizační krok sami moc chtěli. O tom se
ale J. Švejnar nezmiňuje.
To všechno by ale vyžadovalo seriózní analýzu a seriózní diskusi, ale tu si J.
Švejnar nikdy nepřál.

V rámci polemiky s J. Švejnarem jsem napsal vážný text, který považuji za
důstojný a hlavně věcný příspěvek k diskusi o komunismu a jeho transformaci.
Pozorně jsem si přečetl reakce mých čtenářů, resp. těch z nich, kteří píší své
– zdůrazňuji, že na rozdíl ode mne – většinou anonymní internetové příspěvky.
Myslím, že ona anonymnost, na rozdíl od mé absolutní neanonymnosti, v tom všem
hraje velmi důležitou roli, protože vede k absolutní neodpovědnosti pisatelů,
resp. nemalé části z nich. Jsem velmi smutný z toho, že drtivá většina čtenářů
– diskutérů na mé webové stránce v tomto i jiném případě nediskutuje mnou
nastolený problém, ale mne samotného a to z velmi aprioristických hledisek,
které většinou s původním textem nemají vůbec nic společného. A proto webovou
diskusi sice čtu, ale neodpovídám na ni.

Proti Švejnarovým publikovaným názorům jsem použil 3 argumenty:
1.      zmínil jsem statistický problém, který vyplývá zejména z toho, že
fundamentální změna ekonomické struktury spojená s koncem komunistické
ekonomiky a se vznikem ekonomiky tržní vede k mimořádné obtížnosti, ne-li
nemožnosti statistické deskripce toho, co se opravdu stalo. Proto považuje
mnoho ekonomů – včetně mě – hodnocení ekonomického výkonu a inflace v okamžiku
této historické změny za věc velmi pochybnou, která by měla vést k jen opatrným
výrokům a hlavně k nepřetržitému varování před zneužíváním těchto statistik.
Nenašel jsem na svém webu snad ani jediný názor, který by tento statistický
problém zpochybnil. Netuším, na co bych měl reagovat.
2.      zmínil jsem terminologický problém, který spočívá v používání zdánlivě
neutrálního termínu „počáteční recese“ pro vyjádření období otřesu ekonomiky,
který nastal koncem jednoho a zavedením jiného ekonomického systému, neboli
totální změnou parametrů, ve kterých se ekonomické subjekty pohybovaly. Recese
je v ekonomii termínem rezervovaným pro něco úplně jiného. Opravdu se někdo
(myslím tím někdo přemýšlející a někdo nezaujatý) domnívá, že komunistická
úroveň výroby mohla beze změny pokračovat? Že je úplně jedno jaké jsou ceny,
kursy, úrokové sazby, náklady, chráněné či nechráněné trhy, atd., které
jednotlivce a firmy obklopují?
I v tomto případě musím trvat na tom, že nikdo z diskutujících k tomu nic
zásadního neřekl.
3.    zmínil jsem i interpretační problém, který se týká nejen počátečního
poklesu ekonomického výkonu, ale hlavně krize české ekonomiky v období let
1997-99 a její interpretace. Žádal jsem pouze to, aby byl tento mnohovrstevnatý
a jistě multikauzální proces seriózně interpretován a nikoli trivializován
ideologickým odkazem na privatizaci. Úkolem ekonoma a seriózního výzkumu je
tento multikauzální proces „rozplést“ a pokusit se vyhodnotit úlohu
jednotlivých faktorů. Trvám na tom, že toto Jan Švejnar – záměrně nebo
z neznalosti – nedělá.

Rozptýlené vlastnictví není defektem, nýbrž normální strukturální komponenta
ekonomik (včetně západních). Podniky, kde existuje rozptýlené vlastnictví,
poskytují nadprůměrný vliv manažerům, zatímco ve firmách, které jsou ovládány
silnými většinovými vlastníky, jsou manažeři silně závislí na zájmech
akcionářů. To je v souladu s teorií principala a agenta (viz Švejnar, Kočenda,
2003).

Často se mluví o problematickém přístupu dětí ze sociálně slabých vrstev ke
vzdělání. Doložitelné je pokulhávání v rámci sledovaných zemí OECD, o potřebě
zvýšit procento vzdělaných lidí nedávno mluvil také Prof. Švejnar z Michiganské
univerzity. Někteří čeští politici naopak soudí, že by nemělo docházet
k nárůstu počtu vysokoškolsky vzdělaných lidí, ale měla by se udržovat tradiční
vzdělanostní struktura. Je jistě pravda, jak jste prohlásil při návštěvě
Střední odborné školy v Horních Měcholupech (ČT1, 21.11. 2005), že „je hloupost
a populismus a povrchnost propagovat pouze to, že každý má mít univerzitu a
každý má mít pět titulů“. Přesto, nejedná se spíše o to, že potřeba více
vzdělaných lidí je vyvolána nároky doby?

Jan Švejnar, onen známý a některými našimi médii tak oblíbený vnější (protože
své ruce si osobní angažovaností nešpinící) komentátor naší postkomunistické
éry, je mimo jiné i ředitelem Institutu William Davidsona při Michiganské
univerzitě. Tento institut má v poloodborném světě mimořádně dobré kontakty a
jeho výstupy jsou pravidelně publikovány např. i v dvouměsíčníku Světové banky,
zvaném Transition, který je touto institucí – zadarmo – šířen po celém světě.
To se podaří jen málokomu.
Letošní 3. číslo tohoto časopisu zkráceně přetiskuje 5 hlavních vystoupení z
lednového sympózia tohoto institutu na téma „Problémy tranzitivních ekonomik“.
Rád bych diskutoval desítky detailů, které tam zazněly, ale v tomto stručném
textu se budu věnovat jen jedné Švejnarově tezi. Je to proto, že má nemalé
politické a lidské konsekvence. Opakuje ji sice v různých podobách a verzích
již delší dobu stále znovu, ale snad je právě teď vhodná chvíle ke koncepční
diskusi.

Švejnar vychází z toho, že „ekonomický výkon zemí (všech postkomunistických
zemí – pozn. VK) za 12 let transformace byl slabý“ (nebo mám jeho anglický
termín „poor“ překládat dokonce jako ubohý?). Dodává k tomu, že důsledkem
tohoto slabého výkonu v devadesátých letech je „rozšíření mezery v příjmu na
hlavu mezi těmito zeměmi a vyspělými ekonomikami“ (str. 36). Do stejného soudku
patří i jeho tvrzení, že „hlavním problémem byla počáteční recese, která tyto
země oslabila vůči vyspělým zemím“ (tamtéž) a v neposlední řadě i názor, že
lépe fungovaly postkomunistické země, které jsou umístěny více na západě než na
východě (geograficky!) s jedinou výjimkou, že „nejzápadnější země, Česká
republika, měla od poloviny devadesátých let horší výkon než ostatní (performed
worse than others), což naznačuje, že geografie není postačujícím výkladem“!
Tyto věty jsou tak absurdní, tak zavádějící a tak dehonestující celou, vpravdě
historickou éru vypořádávání se s komunismem a jeho dědictvím, že nemohou
zůstat bez povšimnutí.

Nemenším statistickým problémem je volba vhodného „přepočítávacího“
koeficientu, podmiňujícího užitečnost jakéhokoli mezinárodního srovnání. Řada
ekonomů k tomu mylně používá běžný  měnový kurs a proto dospívá k hrozivým
výsledkům. Použití parity kupní síly dává výsledky úplně jiné, naznačující, že
se mezera mezi tranzitivními a „normálními“ zeměmi v řadě případů nejen
nezvětšuje, ale že je tomu dokonce zcela naopak.
Proto se domnívám, že se Jan Švejnar mýlí empiricky, statisticky a z hlediska
analýzy data že vydává zavádějící soudy, které – bohužel – ovlivňují uvažování
lidí a celkovou „náladu“ v postkomunistických zemích.

Ať byl ekonomický vývoj těchto zemí jakýkoli (prostě, byl takový, jaký
byl), jde nejen o jeho změření, ale hlavně o jeho interpretaci. Jan Švejnar
používá k jeho popisu zdánlivě nevinný a na první pohled neutrální termín
„počáteční recese“(the initial recession), což považuji za naprosto
nepřijatelné. Daleko patřičnější je termín „transformační otřes“
(transformation shake-off).

Jan Švejnar to snad ví také, ale přesto neuvěřitelně mate pojmy a já mám
strach, že to dělá záměrně. Že tím sleduje něco jiného než obecný cíl přispět
k lidskému poznání tohoto velmi složitého a unikátního procesu. Vážnou otázkou
bylo např. to, jak rychle a jak důsledně provést nevyhnutelnou likvidaci
v nových podmínkách již neudržitelných ekonomických aktivit. Čím rychleji, tím
lépe? Čím nemilosrdněji, tím lépe? Jak se tomu vyhnout? Jak to rozložit v čase?
Atd. To byly a jsou legitimní otázky, ale k těm se Jan Švejnar záměrně
nevyjadřuje. Zdá se, že přijímá gradualistický, konstruktivistický, téměř
dirigistický pohled Josepha Stiglitze (ač to výslovně neříká – asi aby si
nezadal), který je založen na myšlence, že stát (resp. politikové, kteří už
dávno nejsou diktátory a po éře nedemokracie musí usilovat o podporu voličů)
může řídit proces transformace podle svých představ, že může optimalizovat
řazení jednotlivých transformačních kroků a že může diktovat miliónům (konečně
svobodných) občanů co smějí a co nesmějí. To je samozřejmě zásadní omyl.
Je-li tento dirigismus možné do jisté míry provádět v dnešní Číně, pro východní
a zejména střední Evropu nic takového nepadá, a ani v sebemenší chvíli
nepadalo, v úvahu. Zastavit liberalizační procesy a čekat na vytvoření celku
nového systému i v jeho plně vyvinuté institucionální a legislativní rovině
bylo naprosto vyloučené. Doporučovat něco takového představuje ahistorický
přístup ke společnosti a falešnou víru v možnost sociálního inženýrství. Obávám
se, že to je přesně to, co je v pozadí Švejnarových představ. Proto může mluvit
o slabém výkonu a recesi.

Nechám-li bez
komentáře absurdnost „geografického“ výkladu nestejnoměrného ekonomického
výkonu jednotlivých zemí světa, pak nemohu bez komentáře přejít jeho zmínku o
výkonu české ekonomiky v druhé polovině devadesátých let. Jan Švejnar nesedí
v Michigenu a nečte – na dálku – pouze statistické ročenky. Každou chvíli je
v Praze a musí si být velmi dobře vědom složitostí tohoto období i šíře a
hloubky našich sporů o jeho interpretaci. Musí vědět, že se česká ekonomika
v této chvíli stala nechtěným rukojmím domácího politického sporu a že se stala
jeho obětí – jak se to občas rukojmím stává. V této době u nás určitě nešlo o
nevyhnutelnou systémovou krizi či o standardní recesi, ale o krizi a recesi do
ekonomiky uměle, zvnějšku vnesenou. Nechci znovu zahajovat tuto polemiku
(odkazuji např. na sborník CEPu s mým textem „Tři roky od měnové krize“ z roku
2000), nepochybně s námi bude žít ještě dlouhou dobu, ale považuji za zcela
nekorektní od těchto věcí abstrahovat a spojovat tehdejší krátkodobý (až
střednědobý) vývoj naší ekonomiky s typem či stylem transformace či
privatizace. I to je důvodem varování před zjednodušenými – a proto zcela
neprůkaznými a nezajímavými – mezinárodními komparacemi.

V jistém slova smyslu se dá říci, že spor není až zas tak moc sporem o
transformaci, jako – poněkud paradoxně – sporem o komunismus. Jan Švejnar a
jemu podobní (K. Laski, K. Dervis, S. Fischer, G. W. Kolodko, D. M. Nuti, ale i
M. Zeman, P. Mertlík, J. Mládek) nechápou absurditu komunistické ekonomiky a
myslí si, že původní úroveň outputu (skutečná i statisticky vykázaná) může
přetrvat i v tržní ekonomice. To je zcela absurdní.
Přechod od komunismu ke svobodné společnosti a tržní ekonomice nebyl cvičením
v aplikované ekonomii nebo politologii. Byl evolučním procesem, byl – jak jsem
říkal už před mnoha lety – kombinací spontánního vývoje s pokusy o jeho
projektování a konstruování a toto všechno by nemělo být trivializováno a
zapomínáno. Děje-li se to už v roce 2002, je to velmi špatným znamením pro
budoucnost.

S Goethem? Goethe nebyl nikdy mým hrdinou.
